<!DOCTYPE html>
<html lang="cs">
  <head>
    <meta charset="utf-8">
    <meta name="viewport" content="width=device-width, initial-scale=1.0, shrink-to-fit=no">
    <meta name="apple-mobile-web-app-title" content="">
    <meta name="apple-mobile-web-app-capable" content="yes">
    <title>Edita Farkaš</title>
    <link rel="stylesheet" href="./style/style.min.css" media="screen" integrity="sha256-1cpg/RYkJEcZJuKsZ8cbs3M2r9kOplEXHcv5iqCbmLE=">
    <meta name="nb-research" content="Tato kniha je dočasně součástí výzkumu, který nám pomůže vylepšit webové knihy. Sbíráme pouze anonymní data o tom, jak čtete knihu. Pro použití cookies potřebujeme Váš souhlas. Děkujeme! (<a href='https://www.mlp.cz/cz/o-knihovne/cisla-dokumenty-povinne-informace/povinne-dostupne-informace/cookies/'>Jaké cookies používáme?</a>)">
    <meta name="nb-research-orgs" content="Městská knihovna v Praze a Masarykova univerzita">
    <meta name="nb-research-ga" content="UA-187132260-1">
    <link rel="icon" type="image/x-icon" href="./assets/favicon.ico">
    <link rel="icon" type="image/png" sizes="16x16" href="./assets/favicon-16x16.png">
    <link rel="icon" type="image/png" sizes="32x32" href="./assets/favicon-32x32.png">
    <link rel="icon" type="image/png" sizes="48x48" href="./assets/favicon-48x48.png">
    <link rel="manifest" href="./assets/manifest.webmanifest">
    <meta name="mobile-web-app-capable" content="yes">
    <meta name="theme-color" content="#A86818">
    <meta name="application-name" content="David Zábranský: Edita Farkaš">
    <link rel="apple-touch-icon" sizes="57x57" href="./assets/apple-touch-icon-57x57.png">
    <link rel="apple-touch-icon" sizes="60x60" href="./assets/apple-touch-icon-60x60.png">
    <link rel="apple-touch-icon" sizes="72x72" href="./assets/apple-touch-icon-72x72.png">
    <link rel="apple-touch-icon" sizes="76x76" href="./assets/apple-touch-icon-76x76.png">
    <link rel="apple-touch-icon" sizes="114x114" href="./assets/apple-touch-icon-114x114.png">
    <link rel="apple-touch-icon" sizes="120x120" href="./assets/apple-touch-icon-120x120.png">
    <link rel="apple-touch-icon" sizes="144x144" href="./assets/apple-touch-icon-144x144.png">
    <link rel="apple-touch-icon" sizes="152x152" href="./assets/apple-touch-icon-152x152.png">
    <link rel="apple-touch-icon" sizes="167x167" href="./assets/apple-touch-icon-167x167.png">
    <link rel="apple-touch-icon" sizes="180x180" href="./assets/apple-touch-icon-180x180.png">
    <link rel="apple-touch-icon" sizes="1024x1024" href="./assets/apple-touch-icon-1024x1024.png">
    <meta name="apple-mobile-web-app-capable" content="yes">
    <meta name="apple-mobile-web-app-status-bar-style" content="black-translucent">
    <meta name="apple-mobile-web-app-title" content="Edita Farkaš">
    <meta property="og:title" content="Edita Farkaš">
    <meta property="og:type" content="book">
    <meta property="og:book:author" content="David Zábranský">
    <meta property="twitter:title" content="David Zábranský: Edita Farkaš">
    <meta property="og:image" content="./assets/cover-1200x620.png">
    <meta property="twitter:image" content="./assets/cover-1200x1200.png">
    <link rel="index" href="./index.html">
    <link rel="license" href="./license.html">
    <link rel="publication" href="./manifest.json" id="manifest">
    <link rel="about" href="about.html">
    <link rel="prev" href="./promo.html">
    <link rel="next" href="./about.html">
    <meta name="nb-order" content="1">
    <link rel="self" href="edita_farkas_005.html">
    <meta name="nb-identifier" content="zabransky-edita-farkas-b404266">
    <meta name="nb-role" content="chapter">
  </head>
  <body class="content-prose nb-role-chapter nb-custom-style" data-nb-words="11244" data-nb-chars="66305">
    <nav role="doc-toc">
      <ul class="plain section">
        <li><a href="edita_farkas_005.html">Edita Farkaš</a></li>
      </ul>
    </nav>
    <div id="ui-content">
    </div>
    <div class="content">
      <main>
        <nav class="begin-nav">
          <ul>
            <li><a href="./index.html#" rel="index">Titulní strana</a></li>
            <li><a href="./promo.html#chapter-end" rel="prev">← Předchozí kapitola</a></li>
          </ul>
        </nav><a id="chapter-start"></a>
        <h1 class="chunk" data-nb-ref-number="1" data-nb-words="0" data-nb-chars="0"></h1>
        <section>
          <p class="chunk" data-nb-ref-number="2" data-nb-words="79" data-nb-chars="430"><span class="idea" data-nb-ref-number="1" id="idea1" data-nb-words="79" data-nb-chars="430">Začal o&nbsp;své nespokojenosti a&nbsp;konečně jsme se&nbsp;hnuli. Čekal, že&nbsp;mu&nbsp;život nabídne něco víc. Má&nbsp;pocit, že&nbsp;se&nbsp;každou chvíli musí něco stát, protože se&nbsp;nic neděje už&nbsp;skandálně dlouho, ale pořád se&nbsp;nic neděje. Připadá si&nbsp;jako student na&nbsp;studentské ubytovně. Má&nbsp;pocit, že&nbsp;na&nbsp;stole v&nbsp;jeho bytě stojí lampa, která mu&nbsp;nepatří. Dívá se&nbsp;na&nbsp;lampu, která mu&nbsp;patří a&nbsp;nepatří, a&nbsp;má pocit, že&nbsp;se&nbsp;děje něco skandálního, protože se&nbsp;neděje vůbec nic.<sup id="fnref:1"><a href="#fn:1" class="footnote-ref" role="doc-noteref">1</a></sup></span></p>
        </section>
        <section>
          <p class="chunk" data-nb-ref-number="3" data-nb-words="65" data-nb-chars="376"><span class="idea" data-nb-ref-number="2" id="idea2" data-nb-words="65" data-nb-chars="376">Řekl mi, že&nbsp;něco podobného se&nbsp;mu&nbsp;stalo jen jednou, s&nbsp;přáteli. Tehdy ho&nbsp;zavolali dost pozdě v&nbsp;noci. Z&nbsp;jejich hlasů prý poznal, že&nbsp;jsou rádi, že&nbsp;ho&nbsp;slyší, poznal, že&nbsp;vytočení jeho čísla pro ně&nbsp;není jen okrajovou záležitostí, naopak, rozhovor s&nbsp;ním byl středem jejich pozornosti, u&nbsp;aparátu se&nbsp;buď vystřídali, nebo do&nbsp;něj z&nbsp;odlehlejšího místa pokoje alespoň zakřičeli všichni tři.</span></p>
        </section>
        <section>
          <p class="chunk" data-nb-ref-number="4" data-nb-words="41" data-nb-chars="238"><span class="idea" data-nb-ref-number="3" id="idea3" data-nb-words="41" data-nb-chars="238">Řekl mi, že&nbsp;ho&nbsp;jejich zájem těšil. Tetelil se&nbsp;radostí, ale zároveň se&nbsp;ošíval. Byl u&nbsp;vytržení, ale zároveň je&nbsp;musel krotit. Znal je, pili, určitě pili. Musel je&nbsp;přibrzdit, ale nechtěl je&nbsp;zastavit docela. Nechtěl jsem se&nbsp;znemožnit, řekl mi.</span></p>
        </section>
        <section>
          <p class="chunk" data-nb-ref-number="5" data-nb-words="126" data-nb-chars="755"><span class="idea" data-nb-ref-number="4" id="idea4" data-nb-words="126" data-nb-chars="755">Hned poznal, ze&nbsp;kterého bytu volají. Hned věděl, kdo je&nbsp;hostitel. Samozřejmě volali proto, aby ho&nbsp;vytáhli. Lichotilo mu&nbsp;to, ale zároveň se&nbsp;znovu musel ošívat. Ze&nbsp;sluchátka ho&nbsp;popichovali, teď hned, kdy jindy, a&nbsp;tak podobně. Dělal drahoty. Začal se&nbsp;cítit nepohodlně. Dobře, řekl nakonec. Ulevilo se&nbsp;mu. Oblékl se. V&nbsp;autě si&nbsp;pustil tu&nbsp;nejlehčí rozhlasovou stanici. Zazvonil. Zabzučeli mu. Vyšel po&nbsp;schodech. Třikrát krátce, těsně po&nbsp;sobě zazvonil. Zvonil jsem jako někdo, kdo se&nbsp;nemůže dočkat, řekl mi. Zvonil jsem jako člověk, kterého za&nbsp;dveřmi čeká to&nbsp;nejlepší v&nbsp;životě. Třikrát krátce, důrazně. Jednou dlouze, napadlo mě, a&nbsp;hned jsem to&nbsp;udělal. Zvonil jsem, jako by&nbsp;měla spadnout střecha. Zvonil jsem jako na&nbsp;lesy. Dodal, že&nbsp;stál o&nbsp;jednu z&nbsp;žen za&nbsp;dveřmi.</span></p>
        </section>
        <section>
          <p class="chunk" data-nb-ref-number="6" data-nb-words="141" data-nb-chars="781"><span class="idea" data-nb-ref-number="5" id="idea5" data-nb-words="141" data-nb-chars="781">Otevřela mu. Ticho jako v&nbsp;hrobě. Hlasitá hudba, přitom ticho jako v&nbsp;hrobě. Stál s&nbsp;rozevřenou náručí ve&nbsp;dveřích, pak vešel a&nbsp;postavil se&nbsp;do&nbsp;předsíně. Zvedla ruku a&nbsp;ukázala mu&nbsp;dál do&nbsp;pokoje. Její ruka vypadala mdle, ani ji&nbsp;nezvedla příliš vysoko, řekl mi, k&nbsp;boku, maximálně k&nbsp;boku, aby si&nbsp;kryla záda, aby její zvednutou ruku nikdo neviděl. Měl pocit, že&nbsp;se&nbsp;vrátili v&nbsp;čase, měl chuť udělat jí&nbsp;křížek na&nbsp;čele. Proboha, chtělo se&nbsp;mu&nbsp;křičet. Přestože mu&nbsp;ukázala dál do&nbsp;pokoje, nikam nešel. Nemohl se&nbsp;hnout, stál v&nbsp;Ignacyho předsíni. Tleskl.<sup id="fnref:2"><a href="#fn:2" class="footnote-ref" role="doc-noteref">2</a></sup> Chytil Editu Farkaš kolem pasu a&nbsp;přešel s&nbsp;ní z&nbsp;chodby do&nbsp;pokoje. Cikán by&nbsp;měl být hrdý, řekl mi. Pracoval s&nbsp;cikány deset let. Naši cikáni jsou neslaní nemastní, řekl mi. Pokud se&nbsp;cikán začne chovat jako Edita Farkaš, je&nbsp;s&nbsp;cikánem konec, řekl mi.</span></p>
        </section>
        <section>
          <p class="chunk" data-nb-ref-number="7" data-nb-words="248" data-nb-chars="1489"><span class="idea" data-nb-ref-number="6" id="idea6" data-nb-words="248" data-nb-chars="1489">Znal prý jednu Francouzku, která mu&nbsp;řekla, že&nbsp;ji&nbsp;současný stav západní civilizace děsí. Odmítala mnohá jídla, složitě hledala, co&nbsp;může dát do&nbsp;pusy. Věděl, že&nbsp;někoho napodobuje, byl si&nbsp;jistý, že&nbsp;někoho z&nbsp;Bloomsbury. Virginii, řekl mi. Kouřila, jako by&nbsp;na&nbsp;světě byla sama, kouřila bez pokory. Necítila se&nbsp;být součástí lidského společenství a&nbsp;neuměla kouřit, to&nbsp;můžu říct se&nbsp;stoprocentní jistotou, řekl mi. Kouří tak dlouho a&nbsp;tolik, že&nbsp;pozná, kdo umí kouřit, přesněji kdo kouří, protože musí, a&nbsp;kdo kouří, protože chce. Jednoznačně kouřila, protože chtěla, řekl mi. Musel s&nbsp;ní trávit celé dny.<sup id="fnref:3"><a href="#fn:3" class="footnote-ref" role="doc-noteref">3</a></sup> Z&nbsp;devadesáti procent jedla zdravě, z&nbsp;deseti procent jedla studené párky. Snědla párek a&nbsp;zapálila si. Párek jedla tak, jako by&nbsp;ji&nbsp;mohl otrávit. Byla na&nbsp;sebe hrdá, chtěla se&nbsp;otrávit, chtěla se&nbsp;z&nbsp;deseti procent přiotrávit, řekl mi. Jednou ji&nbsp;vzal do&nbsp;kavárny a&nbsp;mlčeli. Objednával si&nbsp;jeden vinný střik za&nbsp;druhým, Francouzka nepila nic. Ukázal na&nbsp;vinný střik a&nbsp;Francouzka přikývla. Ukázal na&nbsp;něj znovu a&nbsp;Francouzka zakroutila hlavou. Logicky, poníženě se&nbsp;chytila Prahy. Nutila ho&nbsp;listovat stovkami fotografií, dvě nebo tři přešla mlčením, ale o&nbsp;každé třetí nebo čtvrté prý něco prohlásila. To, co&nbsp;říkala, bylo bezvýznamné, řekl mi. Krása, řekla, a&nbsp;přešla k&nbsp;další. Nic z&nbsp;toho jsem nestavěl, řekl jí. Praha je&nbsp;prostě taková, jaká je, řekl jí. Architektura, řekl jí. V&nbsp;tu chvíli prý měl pocit, že&nbsp;architekturou je&nbsp;i&nbsp;lampa na&nbsp;jeho stole, že&nbsp;architekturou byla i&nbsp;kočka, kterou postavil na&nbsp;podlahu svého bytu.</span></p>
        </section>
        <section>
          <p class="chunk" data-nb-ref-number="8" data-nb-words="386" data-nb-chars="2286"><span class="idea" data-nb-ref-number="7" id="idea7" data-nb-words="386" data-nb-chars="2286">Architektury je&nbsp;čím dál víc, řekl mi. Už&nbsp;dávno jsme začali stavět za&nbsp;městy. Pokud budeme dál stavět za&nbsp;městy a&nbsp;nebudeme bourat ve&nbsp;městech, brzy bude zastavěné vše, řekl mi. Na&nbsp;jednu budovu, která alespoň něco málo řekne, připadá sto budov, které neřeknou nic. Nic mu&nbsp;neříkají ani lidé, kteří v&nbsp;nich pracují a&nbsp;bydlí. V&nbsp;jeho okolí v&nbsp;poslední době vyrostlo mnoho budov, přesto nikdy nikoho, koho by&nbsp;něco s&nbsp;těmito budovami pojilo, neviděl, neslyšel. Ti, kdo jsou uvnitř, buď nevycházejí ven, nebo uvnitř nikdy nikdo není, nebo vycházejí a&nbsp;vcházejí v&nbsp;době, kdy on&nbsp;sám spí, nebo zaplatili spoustu peněz za&nbsp;to, že&nbsp;je&nbsp;nikdy neuvidím, řekl mi. Co&nbsp;je&nbsp;to&nbsp;za&nbsp;lidi? zeptal se. Záleží jim na&nbsp;tom, jaký je&nbsp;jejich byt, ale na&nbsp;své nejbližší okolí nejsou nároční. Chtějí za&nbsp;domovem Královskou oboru, ale většinou z&nbsp;Královské obory sleví. Na&nbsp;jednoho, který z&nbsp;Královské obory ne­sleví za&nbsp;žádnou cenu, podle jeho odhadu připadá sto dalších, kteří z&nbsp;Královské obory sleví při pohledu na&nbsp;parkety. Ti, kdo nesleví při pohledu na&nbsp;parkety, prý sleví při pohledu na&nbsp;menší parky, které se&nbsp;plánují v&nbsp;okolí. Takzvané plánování parků je&nbsp;prý oblíbené v&nbsp;kaž­dém světovém velkoměstě, takzvané plánování parků je&nbsp;prý tím nejlepším příkladem pro pochopení jevu, kterému se&nbsp;obecně říká vyprazdňování, mizení. Zatímco mluvením o&nbsp;parcích se&nbsp;zabývá více a&nbsp;více lidí, zatímco počty a&nbsp;velikosti plánovaných parků stoupají, dvě nejcennější veřejné zeleně v&nbsp;širším centru Prahy začínají mizet, řekl mi. Veřejný zájem v&nbsp;tomto případě prošlapává cestu zájmům soukromým. Budovaný tunel nemá být a&nbsp;nikdy nebude tunelem, který by&nbsp;sloužil veřejné dopravě, je&nbsp;to&nbsp;tunel, který se&nbsp;kope jen proto, aby se&nbsp;chvíli kopalo veřejně, než se&nbsp;začne kopat soukromě. Na&nbsp;každý metr zeleně v&nbsp;centru města je&nbsp;vyvíjen takový tlak, že&nbsp;mu&nbsp;žádný metr zeleně nedokáže odolat. Každý, kdo má&nbsp;právo s&nbsp;metry zeleně nakládat, povolí ve&nbsp;chvíli, kdy vymyslí důvod, proč povolit. Pokud by&nbsp;v&nbsp;centru města bylo tolik důvodů, kolik je&nbsp;v&nbsp;něm tlaku, nebyla by&nbsp;v&nbsp;centru města ani větvička, řekl mi. Většina lidí se&nbsp;zabývá výrobou slov a&nbsp;slovních spojení. Všechno už&nbsp;je&nbsp;přinejmenším terciární, řekl mi. Pokud má&nbsp;shrnout svých deset let práce s&nbsp;Romy, musí říct, že&nbsp;to&nbsp;nebyly ani služby, nebylo to&nbsp;ani terciární. Pamatuje si, že&nbsp;chtěl, aby se&nbsp;Romům rozšířily zúžené možnosti.</span></p>
        </section>
        <section>
          <p class="chunk" data-nb-ref-number="9" data-nb-words="836" data-nb-chars="4951"><span class="idea" data-nb-ref-number="8" id="idea8" data-nb-words="836" data-nb-chars="4951">V&nbsp;zoologických zahradách se&nbsp;trápí pohledem na&nbsp;vyšší zvířata a&nbsp;primáty. Prochází zoologickou zahradu a&nbsp;snaží se&nbsp;určit druhy, které by&nbsp;ze&nbsp;zoologické zahrady měly být propuštěny. U&nbsp;vlků, u&nbsp;Ivů, u&nbsp;tygrů, u&nbsp;všech velkých koček, u&nbsp;opic nikdy nepochybuje. Přejde k&nbsp;nižším zvířatům a&nbsp;začíná pochybovat. Tapír? Sleduje, čím se&nbsp;tapír zabývá, jak se&nbsp;tapír tváří. Po&nbsp;chvíli v&nbsp;tapířím chování vždy objeví něco nepřirozeného, něco se&nbsp;mu&nbsp;nezdá, něco se&nbsp;mu&nbsp;nelíbí. Způsob jeho chůze, rychlost nebo pomalost, s&nbsp;níž provádí činnosti, jak kálí. Po&nbsp;chvíli vidím trauma i&nbsp;v&nbsp;tapířím spánku, řekl mi. Začínám vidět něco, o&nbsp;čem nevím, zda to&nbsp;existuje, řekl mi. Začínám vidět věci, které pravděpodobně vidět nemohu, protože pravděpodobně neexistují, řekl mi. Začínám vidět to, co&nbsp;není, řekl mi. Bezradně prochází zoologickou zahradou. Znovu všechno přepočítává, znovu propustí vlky a&nbsp;primáty, ale snaží se&nbsp;někde pod primáty a&nbsp;vlky zastavit, snaží se&nbsp;určit hranici. Ale už&nbsp;ji&nbsp;není schopen určit. Vlk propuštěn, tapír propuštěn, ale už&nbsp;se&nbsp;neumí zastavit, nakonec propouští i&nbsp;ovce a&nbsp;kozy. Ví, že&nbsp;by&nbsp;měl mít ze&nbsp;svobody radost, ale nemá ji. Mnohá zvířata byla propuštěna na&nbsp;základě nerozumu, řekl mi. V&nbsp;autobusu začíná litovat, že&nbsp;pustil ovce a&nbsp;kozy. Chce vystoupit a&nbsp;vrátit se, chce je&nbsp;znovu pochytat, ale něco mu&nbsp;v&nbsp;tom brání. Zdá se&nbsp;mi, že&nbsp;mé&nbsp;kroky jsou nevratné, řekl mi. Jednou danou svobodu v&nbsp;jistém smyslu nelze omezovat, vše, čemu je&nbsp;udělena svoboda, do&nbsp;svobody okamžitě doroste. Ovce, které udělíme právo postavit se&nbsp;na&nbsp;zadní nohy, postaví se&nbsp;na&nbsp;zadní nohy. S&nbsp;Romy nehnulo nic, řekl mi. Dali jsme jim všechno, co&nbsp;chtěli. Suplovali jsme stát, suplovali jsme státní školství, suplovali jsme státní sociální dávky. Vozili jsme jim kilogramy věcí. Vozili jsme dívky, které předstíraly, že&nbsp;jsou učitelky. Chovali jsme se&nbsp;mile, shovívavě, ale i&nbsp;nepřátelsky, podle potřeby. Určovali jsme hranice. Dovezli jsme dívku, která se&nbsp;cestou připravila na&nbsp;roli učitelky, ale děti se&nbsp;učit nechtěly nebo nepřišly. Dovezli jsme dívku znovu, znovu se&nbsp;cestou připravila na&nbsp;roli učitelky. Znovu jsme rodičům řekli, to&nbsp;nic. Znovu jsme pochopili, omluvili. Odvezli jsme dívku zpátky. Když jsme ji&nbsp;vezli potřetí, když se&nbsp;dívka potřetí v&nbsp;jednom měsíci ve&nbsp;vlaku připravila na&nbsp;roli učitelky, děti se&nbsp;znovu nedostavily, všechno se&nbsp;znovu opakovalo bez sebemenší změny. Ale v&nbsp;tomto třetím případě jsme se&nbsp;z&nbsp;neznámého důvodu přestali chovat mile a&nbsp;shovívavě, začali jsme se&nbsp;chovat nepřátelsky. Řekli jsme, že&nbsp;takhle to&nbsp;dál nejde. Pohrozili jsme, že&nbsp;přestaneme jezdit. Všechno bylo stejné, až&nbsp;na&nbsp;nás, řekl mi. Je&nbsp;si&nbsp;jistý, že&nbsp;právě tyto náhodně generované změny ho&nbsp;na&nbsp;jeho práci bavily nejvíc. Vytvářeli jsme chaos, řekl mi. S&nbsp;Romy nehnulo nic. Do&nbsp;zoologické zahrady chodí pravidelně, ale už&nbsp;vystřízlivěl. Dívá se&nbsp;na&nbsp;plameňáka a&nbsp;vidí tupé zvíře. Naposledy se&nbsp;mu&nbsp;nelíbilo ani jeho peří, ani jeho nohy. Vyhýbá se&nbsp;klecím s&nbsp;barevnými ptáky. V&nbsp;deseti letech pro mne papoušci byli vším, teď jsou mi&nbsp;ničím, řekl mi. Stydí se&nbsp;za&nbsp;ně. Nechápe, jak s&nbsp;nimi mohl spojit tolik dětských snů. Dívá se&nbsp;na&nbsp;ně&nbsp;jako na&nbsp;obal čokolády z&nbsp;osmdesátých let, přestože jsou živí. Nevidí pro jejich přítomnost žádné opodstatnění. Mezi papouškem ara a&nbsp;dvacet let starou pornografií nevidí žádný rozdíl, obojí je&nbsp;pro něj něčím, co&nbsp;bylo vymyšleno, s&nbsp;nadšením realizováno, ale kdysi. Pokud by&nbsp;se&nbsp;ještě někdy postavil před klec s&nbsp;barevnými ptáky, pravděpodobně by&nbsp;tělem papoušky stínil. Pokud by&nbsp;se&nbsp;ke&nbsp;kleci postavila rodina s&nbsp;dětmi, pravděpodobně by&nbsp;děti odháněl, radil by&nbsp;jim, aby raději šly pryč. To&nbsp;všechno jen proto, abych se&nbsp;nemusel začít dívat na&nbsp;rodinu s&nbsp;dětmi také jako na&nbsp;něco, co&nbsp;bylo, řekl mi. Stejně tak se&nbsp;dívá na&nbsp;Romy, na&nbsp;globalizaci, na&nbsp;ekologii. Člověk má&nbsp;pocit, že&nbsp;věci ve&nbsp;chvíli, kdy o&nbsp;ně ztratíme zájem, zmizí, řekl mi. Píše se&nbsp;rok 1998, řekl mi&nbsp;(ve skutečnosti se&nbsp;píše jiný rok, ve&nbsp;skutečnosti se&nbsp;píše o&nbsp;deset let více, řekl mi, ale slova dva tisíce prý v&nbsp;souvislosti s&nbsp;letopočtem vyslovit nedokáže, vše, co&nbsp;bylo vyrobeno a&nbsp;myšleno po&nbsp;roce 1999, je&nbsp;pro něj nedostatečné a&nbsp;pouze přechodné, děti narozené po&nbsp;roce 1999 jsou pro něj záhadou, takové děti už&nbsp;se&nbsp;ani neměly narodit, řekl mi, dítě narozené v&nbsp;roce 1999 prý ještě pochopit dokáže, ale dítě narozené o&nbsp;rok později už&nbsp;prý musí brát na&nbsp;lehkou váhu), píše se&nbsp;rok 1998 a&nbsp;já nevím, jestli je&nbsp;otázka globalizace ještě stále živá. Přestože se&nbsp;v&nbsp;roce 1998 prokazatelně mluví o&nbsp;klimatické změně, slyší mluvení o&nbsp;klimatické změně z&nbsp;minulosti, mluvení o&nbsp;klimatické změně mu&nbsp;připomíná dětství. Mezi slovy globalizace a&nbsp;kazeta VHS nevidí žádný rozdíl. Pamatuje si, že&nbsp;v&nbsp;patnácti letech přehrával kazety VHS. Pamatuje si, že&nbsp;ve&nbsp;dvaceti letech četl knihy o&nbsp;globalizaci. Abych porozuměl světu, řekl mi. Dnes už&nbsp;nerozumí ani čtenářům těchto knih, ani těm, kdo je&nbsp;píší. Nerozumí Ulrichu Beckovi, nerozumí tomu, že&nbsp;někdo v&nbsp;jeho věku ještě stále přemýšlí o&nbsp;globalizaci. Zestárl jsem, začal jsem se&nbsp;zajímat pouze o&nbsp;ženy, o&nbsp;své zdraví, řekl mi. Nic jiného než Edita Farkaš ho&nbsp;nezajímá.</span></p>
        </section>
        <section>
          <p class="chunk" data-nb-ref-number="10" data-nb-words="255" data-nb-chars="1628"><span class="idea" data-nb-ref-number="9" id="idea9" data-nb-words="255" data-nb-chars="1628">Kdysi ho&nbsp;zajímala spousta věcí, ale postupně ho&nbsp;zajímat přestaly. Pamatuje si&nbsp;na&nbsp;den, kdy ztratil zájem o&nbsp;sport. V&nbsp;Budapešti pravidelně chodí do&nbsp;lázní Széchenyi. Tehdy do&nbsp;Széchenyi nešel. Tehdy jsem šel pro změnu na&nbsp;plavecký bazén na&nbsp;Margitině ostrově, řekl mi. Připravují se&nbsp;tam mladí maďarští sportovci, jde o&nbsp;bazén, jehož základní funkcí je&nbsp;výchova maďarských plavců, skokanů do&nbsp;vody. Veřejnosti je&nbsp;vyhrazeno jen několik plaveckých drah, ale i&nbsp;ty se&nbsp;pro veřejnost v&nbsp;určité hodiny uzavírají. Vše se&nbsp;podřizuje maďarské reprezentaci. Počasí už&nbsp;bylo chladnější, posadil se&nbsp;s&nbsp;ručníkem kolem ramen na&nbsp;tribunu a&nbsp;sledoval mladé maďarské plavce, mladé maďarské plavkyně. Vkládali do&nbsp;plavání všechno, řekl mi. Velkou část dětství a&nbsp;celý svůj dospělý život plavali. Viděli před sebou úspěchy. Díval jsem se&nbsp;na&nbsp;ně&nbsp;a&nbsp;velkou část jejich možných úspěchů jsem vůbec neviděl, velkou část jejich možných úspěchů jsem vůbec nerozeznával, velká část jejich možných úspěchů pro mne vůbec neexistovala. Zatímco mladý maďarský plavec vší silou plaval k&nbsp;tomu, aby vyhrál cenu maďarského dorostu, já&nbsp;jsem dokázal rozeznat pouze olympijské hry. Když jsem si&nbsp;uvědomil, jak zásadní význam má&nbsp;pro plavce cena maďarského dorostu, když jsem si&nbsp;uvědomil, že&nbsp;cena maďarského dorostu pro mne vůbec neexistuje, když jsem si&nbsp;uvědomil, jak daleko je&nbsp;od&nbsp;ceny maďarského dorostu k&nbsp;olympijské medaili a&nbsp;jak malá je&nbsp;pravděpodobnost, že&nbsp;olympijskou medaili získá ten, kdo získal cenu maďarského dorostu, nabyl jsem přesvědčení, že&nbsp;mladé maďarské plavce a&nbsp;mladé maďarské plavkyně nečeká nic jiného než zkažený život. Olympijské hry se&nbsp;opakují téměř každý rok, řekl mi.</span></p>
        </section>
        <section>
          <p class="chunk" data-nb-ref-number="11" data-nb-words="677" data-nb-chars="3944"><span class="idea" data-nb-ref-number="10" id="idea10" data-nb-words="677" data-nb-chars="3944">Zapálil si. Chtěl by&nbsp;přestat kouřit. Cigarety zkracují jeho dny. A&nbsp;to v&nbsp;obou smyslech, řekl mi. Cigarety zkracují jeho dny nejen dlouhodobě, nejen tím, že&nbsp;se&nbsp;s&nbsp;každou další cigaretou blíží brzké smrti, cigarety prý zkracují každý jeden jeho den, pondělí, úterý, středu. Každý den skáče od&nbsp;jedné cigarety ke&nbsp;druhé, na&nbsp;nic jiného nemyslí. Když cigaretu kouří, už&nbsp;myslí na&nbsp;další, ale po&nbsp;čtyřicáté cigaretě pravidelně končí. Nechce skákat dál, snaží se&nbsp;nekouřit. Někdy doskáču v&nbsp;deset večer, řekl mi. Ale může doskákat už&nbsp;v&nbsp;pět odpoledne. Může doskákat v&nbsp;poledne. Pak už&nbsp;není den, řekl mi. O&nbsp;chvíli, kdy má&nbsp;jít spát, v&nbsp;jeho případě rozhoduje poslední cigareta. Ale nikdy se&nbsp;mu&nbsp;spát nechce. Nedokážu jít spát ve&nbsp;čtyři odpoledne, nejsem dítě, nejsem batole, řekl mi. Pokud doskáču, den skončil, ale den neskončil. Den končí ve&nbsp;chvíli, kdy jdu spát, ale spát nechodím před půlnocí. Pokud doskáču v&nbsp;pět odpoledne, pokud si&nbsp;čtyřicátou cigaretu zapálím tak hluboko v&nbsp;rozběhnutém dni, jemuž se&nbsp;nechce končit, mé&nbsp;dny se&nbsp;od&nbsp;té&nbsp;chvíle přestávají podobat dnům ostatních lidí. Hledá místa, kde se&nbsp;nekouří. Chodí do&nbsp;kina. Po&nbsp;konci představení si&nbsp;před kinem zapálí čtyřicátou první. V&nbsp;jiné dny se&nbsp;místo filmu napije alkoholu a&nbsp;už neumí přestat. První sklenici prý ještě pije bez cigarety, při druhé si&nbsp;poprvé zapálí. Ihned přestanu počítat, řekl mi. V&nbsp;zásadě alkohol nesnáší, ale pije ho&nbsp;s&nbsp;železnou pravidelností. Přes všechny chyby, které dělá při jeho konzumaci, přes skutečnost, že&nbsp;se&nbsp;alkoholem pomalu zabíjí, mu&nbsp;alkohol dává něco, co&nbsp;mu&nbsp;v&nbsp;náhle vyprázdněném dni nedá ani film. Po&nbsp;filmu jsem zpátky v&nbsp;díře, říká. V&nbsp;opilosti už&nbsp;není nikde, v&nbsp;opilosti se&nbsp;ztratil, usne, a&nbsp;ráno může začít. Ví, že&nbsp;musí přestat kouřit, aby mohl přestat pít. Ví, že&nbsp;musí najít duševní klid, aby mohl přestat kouřit. Místo cigaret by&nbsp;se&nbsp;muselo začít dít něco jiného, řekl mi. Chtěl by&nbsp;znovu vidět Editu Farkaš. Věří, že&nbsp;by&nbsp;mohla vyplnit prázdnotu, kterou vyplňují cigarety. Nemyslí si, že&nbsp;se&nbsp;od&nbsp;doby, kdy se&nbsp;s&nbsp;ní viděl naposledy, mohlo něco změnit. Naposledy jsem ji&nbsp;viděl před dvěma dny, řekl mi. Už&nbsp;dva dny si&nbsp;vyčítá, že&nbsp;tehdy na&nbsp;jejich zavolání přijel. Měl jsem se&nbsp;otočit a&nbsp;jít pryč už&nbsp;ve&nbsp;chvíli, kdy mi&nbsp;otevřela, kdy mne rukou pozvala, abych šel dál, řekl mi. Stál s&nbsp;ní v&nbsp;předsíni. V&nbsp;pokoji seděli Ignacy a&nbsp;moje bývalá žena, řekl mi. V&nbsp;tu chvíli je&nbsp;ještě neviděl, ale věděl o&nbsp;nich. O&nbsp;své bývalé ženě se&nbsp;mu&nbsp;nechce mluvit vůbec, s&nbsp;Ignacym ho&nbsp;pojí počet vykouřených cigaret, ale jinak prý nic. Nepojí ho&nbsp;s&nbsp;ním dokonce ani způsob kouření. Čistě jenom cifra, řekl mi. Pojí je&nbsp;číslo čtyřicet, jinak nic. Ignacy je&nbsp;šťastný člověk, Ignacy na&nbsp;rozdíl od&nbsp;něj prý umí žít. Když kouří, tak kouří, řekl mi. Když kouřím já, řekl mi, kouřím také, ale raději bych nekouřil. Raději už&nbsp;se&nbsp;s&nbsp;Ignacym nesrovnává. Kdysi se&nbsp;s&nbsp;ním srovnával téměř denně, studovali spolu. Chodili do&nbsp;stejného kruhu, mezi přednáškami a&nbsp;po přednáškách chodili do&nbsp;stejných kaváren. První tři roky vysoké školy prý byla radost se&nbsp;s&nbsp;Ignacym srovnávat, viděl se&nbsp;v&nbsp;něm jako v&nbsp;zrcadle. Chodili po&nbsp;kavárnách a&nbsp;snažili se&nbsp;udat svoji inteligenci. Na&nbsp;studium jim prý stačily drobné, v&nbsp;té době by&nbsp;prý kdekoli jinde mohli investovat přebytečné stovky a&nbsp;tisíce. Jejich tehdejší situaci lze přirovnat jen k&nbsp;ruským oligarchům, k&nbsp;ukrajinským oligarchům, k&nbsp;bulharské mafii. Před časem prý na&nbsp;svá studentská léta znovu vzpomínal, musel, řekl mi. Ukrajinský Lvov, to&nbsp;jsme kdysi byli my, řekl mi. Musel by&nbsp;být slepý, aby neviděl podobnost mezi Lvovem a&nbsp;jejich studentskými roky, Lvov mu&nbsp;jejich studentská léta připomínal na&nbsp;každém kroku. Šel jsem po&nbsp;chodníku a&nbsp;celý chodník zabíral Land Rover a&nbsp;tím Land Roverem jsme kdysi byli my, řekl mi. Mohli si&nbsp;dělat, co&nbsp;chtěli. Ignacy tehdy po&nbsp;kavárnách rozházel desítky tisíc, často platil nepředstavitelné částky, aniž se&nbsp;mu&nbsp;dostalo protihodnoty. Mluvil s&nbsp;lidmi, kteří mu&nbsp;nerozuměli. Mluvili jsme s&nbsp;lidmi, kteří nám nerozuměli, řekl mi, celé roky. Ale Ignacy vystřízlivěl. Utrhl se&nbsp;a&nbsp;sprintoval pryč.</span></p>
        </section>
        <section>
          <p class="chunk" data-nb-ref-number="12" data-nb-words="9" data-nb-chars="57"><span class="idea" data-nb-ref-number="11" id="idea11" data-nb-words="9" data-nb-chars="57">S&nbsp;Editou Farkaš viděl Ignacyho poprvé v&nbsp;Královské oboře.<sup id="fnref:4"><a href="#fn:4" class="footnote-ref" role="doc-noteref">4</a></sup></span></p>
        </section>
        <section>
          <p class="chunk" data-nb-ref-number="13" data-nb-words="123" data-nb-chars="792"><span class="idea" data-nb-ref-number="12" id="idea12" data-nb-words="123" data-nb-chars="792">Rozhlížel jsem se&nbsp;po&nbsp;Královské oboře, řekl mi. Podíval jsem se&nbsp;smě­rem k&nbsp;trávníku, obklopenému stromy, řekl mi. Uviděl jsem Ignacyho, řekl mi. Ignacy, řekl jsem si. Ignacy se&nbsp;pravděpodobně prochází s&nbsp;další dívkou, řekl jsem si. Ignacy seděl na&nbsp;trávě a&nbsp;rukama se&nbsp;zapíral za&nbsp;zády, jeho další dívka ležela na&nbsp;břiše a&nbsp;kouzelným způsobem pohazovala bosýma nohama. Edita Farkaš kouzelně pohazovala bosýma nohama, ale její kouzelné pohazování bosýma nohama bylo celé falešné, řekl mi. Edita Farkaš dobře věděla, co&nbsp;dělá, Edita Farkaš nekopala nohama bezúčelně. Ve&nbsp;dvaceti letech jsem si&nbsp;myslel, že&nbsp;bezúčelně nohama pohazuje každá žena, v&nbsp;pětadvaceti letech jsem si&nbsp;myslel, že&nbsp;bezúčelně pohazují nohama patnáctileté dívky. Dnes si&nbsp;nejsem jistý, zda nohama bezúčelně pohazují desetileté děti, řekl mi.</span></p>
        </section>
        <section>
          <p class="chunk" data-nb-ref-number="14" data-nb-words="45" data-nb-chars="285"><span class="idea" data-nb-ref-number="13" id="idea13" data-nb-words="45" data-nb-chars="285">Když na&nbsp;trávníku v&nbsp;Královské oboře uviděl romskou ženu, jeho mysl okamžitě zaplavily předsudky. Připomínala mi&nbsp;Romy, kteří se&nbsp;k&nbsp;Romům obrátili zády, aby je&nbsp;vedli, řekl mi. Pro tyto Romy deset let organizoval semináře, workshopy. Úroveň těchto seminářů a&nbsp;workshopů byla nízká, řekl mi.<sup id="fnref:5"><a href="#fn:5" class="footnote-ref" role="doc-noteref">5</a></sup></span></p>
        </section>
        <section>
          <p class="chunk" data-nb-ref-number="15" data-nb-words="101" data-nb-chars="674"><span class="idea" data-nb-ref-number="14" id="idea14" data-nb-words="101" data-nb-chars="674">Ruším, zakřičel tehdy na&nbsp;Ignacyho, řekl mi. Ignacy prostřel ruce nad trávník. Jeho vztah k&nbsp;lidem je&nbsp;žoviální, bezstarostný, Ignacy pravděpodobně dodnes nevěří v&nbsp;lidskou existenci, připouští ji, ale není si&nbsp;jistý, řekl mi. Došel k&nbsp;nim. Zapálili si. Mezi dvěma planoucími cigaretami seděla Edita Farkaš. Dívala se&nbsp;na&nbsp;něj a&nbsp;žádala vysvětlení, poté se&nbsp;obrátila k&nbsp;Ignacymu a&nbsp;žádala vysvětlení po&nbsp;něm. Sebevědomý, mlčenlivý způsob, jímž žádala vysvětlení, mi&nbsp;připomínal sebevědomou reklamaci poškozeného zboží, řekl mi. Podal jí&nbsp;ruku a&nbsp;snažil se&nbsp;ji&nbsp;zařadit přesněji, společensky, ekonomicky.<sup id="fnref:6"><a href="#fn:6" class="footnote-ref" role="doc-noteref">6</a></sup> Seděli. Trávník v&nbsp;Královské oboře se&nbsp;ještě nevzpamatoval z&nbsp;posledních záplav, řekl mi.<sup id="fnref:7"><a href="#fn:7" class="footnote-ref" role="doc-noteref">7</a></sup></span></p>
        </section>
        <section>
          <p class="chunk" data-nb-ref-number="16" data-nb-words="214" data-nb-chars="1352"><span class="idea" data-nb-ref-number="15" id="idea15" data-nb-words="214" data-nb-chars="1352">Řekl mi, že&nbsp;před Editou Farkaš ho&nbsp;roky zajímaly pouze mladé dívky, osmnáctileté, devatenáctileté. Dívky, které maturitu skládaly nebo právě složily, dívky, které chtěl uvítat na&nbsp;hranici jejich dospělosti, dívky, které pro něj podle jeho slov představovaly to&nbsp;nejkrásnější na&nbsp;světě, přirozený, opakující se&nbsp;zázrak. Sám se&nbsp;skrze ně&nbsp;vracel ke&nbsp;střední škole a&nbsp;snažil se&nbsp;s&nbsp;jejich pomocí dohnat to, co&nbsp;tehdy nestihl. Fascinovaně prý hleděl na&nbsp;přímočarost, na&nbsp;život. Sám prý na&nbsp;střední škole nežil. Potřeboval by&nbsp;prý tehdy přinejmenším deset let na&nbsp;to, aby se&nbsp;mohl na&nbsp;střední školu připravit, v&nbsp;ideálním případě by&nbsp;prý na&nbsp;střední školu nenastupoval dřív než v&nbsp;pětadvaceti. Nastoupit v&nbsp;patnácti podle něj mohlo znamenat jen jediné, neúspěch. Mezi základní a&nbsp;střední školou jsem nedostal žádný prostor, to&nbsp;druhé přišlo až&nbsp;příliš rychle po&nbsp;tom prvním, řekl mi. Jedna životní fáze se&nbsp;uzavřela, poté přišly jen velmi krátké prázdniny. Během těchto prázdnin nestihl nic. Po&nbsp;krátkých prázdninách, o&nbsp;nichž mu&nbsp;nikdo neřekl, jak zásadní význam budou mít, okamžitě začala další životní fáze. Nevěděl, jak zásadním zlomem jsou ty&nbsp;krátké prázdniny mezi dvěma stupni vzdělání. Ty&nbsp;prázdniny se&nbsp;jinak ničím nelišily, řekl mi. Pravděpodobně jsem je&nbsp;trávil u&nbsp;prarodičů v&nbsp;jižních Čechách. Pravděpodobně jsem místo toho, abych se&nbsp;soustředil na&nbsp;zlom ve&nbsp;svém životě, běhal po&nbsp;lese.</span></p>
        </section>
        <section>
          <p class="chunk" data-nb-ref-number="17" data-nb-words="650" data-nb-chars="3634"><span class="idea" data-nb-ref-number="16" id="idea16" data-nb-words="650" data-nb-chars="3634">O&nbsp;tom, kdo čím je, se&nbsp;na&nbsp;střední škole rozhoduje brzy, řekl mi. Měl jsem jako fanoušek Dead Kennedys nastoupit, v&nbsp;nejhorším případě jsem se&nbsp;měl fanouškem Dead Kennedys stát v&nbsp;prvním studijním roce, v&nbsp;prvním pololetí, pokud bych si&nbsp;chtěl být výsledkem jistý. Kdykoli po&nbsp;prvním studijním roce bylo pozdě. Na&nbsp;tom, že&nbsp;se&nbsp;stal fanouškem Dead Kennedys ve&nbsp;třetím ročníku, prý už&nbsp;vůbec nezáleželo, klidně prý dál mohl být tím, čím byl. Byl jsem dobrým studentem, řekl mi. Byl prý dobrým studentem až&nbsp;příliš, nebyl prý ničím jiným. Ostatní mladí lidé si&nbsp;ho&nbsp;nevšímali. Dobrým studentům prý ze&nbsp;života zbývá jen málo, rodiče a&nbsp;cesty autobusem. Když po&nbsp;skončení výuky čekal na&nbsp;autobusové zastávce, měl pokaždé pocit, že&nbsp;se&nbsp;má&nbsp;otočit a&nbsp;jít zpátky do&nbsp;školy, zdálo se&nbsp;mu, že&nbsp;ze&nbsp;střední školy odjíždí příliš brzy, že&nbsp;se&nbsp;mu&nbsp;něco podstatného vyhnulo. Vyhnuli se&nbsp;mu&nbsp;ostatní studenti. Připravili mne o&nbsp;nejkrásnější roky života, řekl mi. Připravil jsem se&nbsp;o&nbsp;nejkrásnější roky svého života, řekl mi. Pokud by&nbsp;se&nbsp;mohl vrátit, pokud by&nbsp;mohl znovu prožít první den v&nbsp;novém prostředí, jednal by&nbsp;jinak. Začal jsem pít pozdě, řekl mi. Když začal ve&nbsp;druhém ročníku pít pivo, nikoho už&nbsp;jeho pití piva nezajímalo. Dodnes dopíjím to, co&nbsp;jsem nevypil v&nbsp;prvním ročníku střední školy, řekl mi. Pokud by&nbsp;prý začal pít pivo jen o&nbsp;rok dřív, byl by&nbsp;dnes úplně jinde, pravděpodobně by&nbsp;nepil vůbec. Podle jeho odhadu by&nbsp;během jednoho roku pití piva (během roku pití piva od&nbsp;začátku výuky do&nbsp;skončení prvního studijního roku) mohl vypít ne&nbsp;více než pět set piv. Ve&nbsp;druhém studijním roce prý vypil odhadem tisíc piv, ale první ročník stejně nedopil. Od&nbsp;třetího studijního roku výš prý už&nbsp;více než patnáct let každý rok vypije v&nbsp;průměru něco mezi patnácti sty a&nbsp;dvěma tisíci pivy. Pokud prý správně počítá, ušetřilo by&nbsp;směšných pět set piv vypitých v&nbsp;prvním ročníku jeho organismu možná až&nbsp;třicet tisíc piv vypitých později. Piva vypitá v&nbsp;druhém, třetím a&nbsp;čtvrtém ročníku střední školy prý od&nbsp;celkového čísla záměrně neodečítá, je&nbsp;si&nbsp;jistý, že&nbsp;pokud by&nbsp;pil v&nbsp;klíčovém prvním ročníku, mohl by&nbsp;být tam, kde by&nbsp;byl v&nbsp;prvním ročníku v&nbsp;případě, že&nbsp;by&nbsp;během prvního ročníku pil, i&nbsp;v&nbsp;případě, že&nbsp;by&nbsp;v&nbsp;druhém, třetím a&nbsp;čtvrtém nepil už&nbsp;nic. Důležitý byl pouze start, řekl mi. Dál už&nbsp;se&nbsp;běželo jen ze&nbsp;setrvačnosti, řekl mi, a&nbsp;zmínil, že&nbsp;totéž se&nbsp;týká kouření a&nbsp;rakoviny plic. Kouřit začal v&nbsp;třetím ročníku, první cigaretu mu&nbsp;do&nbsp;ruky dala dívka. Po&nbsp;tom všem, co&nbsp;se&nbsp;stalo v&nbsp;prvním a&nbsp;druhém ročníku, jsem si&nbsp;tu&nbsp;cigaretu musel vzít, řekl mi. Když nyní na&nbsp;onen večer vzpomíná, stydí se. Kouřil cigaretu, seděl vedle ní&nbsp;a&nbsp;to nejlepší do&nbsp;nového roku jim přála píseň, jejíž text mimo jiné říkal, že&nbsp;sex je&nbsp;náš, jejíž text prý říkal, že&nbsp;sex je&nbsp;náš a&nbsp;dělá dobře jak mně, tak tobě. Oním <em>já</em> jsem určitě nebyl <em>já,</em> oním <em>ty</em> určitě nebyla <em>ona,</em> řekl mi, určitě ne&nbsp;v&nbsp;mém případě. Nebyl to&nbsp;<em>náš</em> sex, řekl mi. Její sex to&nbsp;klidně být mohl, ale s&nbsp;někým jiným, řekl mi. Až&nbsp;po&nbsp;letech si&nbsp;prý uvědomil, že&nbsp;ho&nbsp;dívka zneužila. Stydí se&nbsp;za&nbsp;to, že&nbsp;jí&nbsp;uvěřil. Nyní jsem si&nbsp;jistý, že&nbsp;jí&nbsp;moje tělo bylo odporné, ale měl jsem si&nbsp;to&nbsp;uvědomit mnohem dřív, řekl mi. Později nastoupila na&nbsp;ministerstvo zahraničních věcí. Před několika lety se&nbsp;provdala za&nbsp;českého diplomata, jehož index tělesné hmotnosti je&nbsp;vysoký, podle jeho odhadu je&nbsp;minimálně o&nbsp;sto procent vyšší než ten její. Od&nbsp;té&nbsp;chvíle je&nbsp;prý její život vyplňován sluncem. Nějaký čas žila ve&nbsp;střední Africe, zamilovala si&nbsp;ji, začala ji&nbsp;malovat a&nbsp;kreslit. To&nbsp;všechno prý ví&nbsp;jen proto, že&nbsp;mu&nbsp;po&nbsp;dlouhých letech, kdy jeden o&nbsp;druhém nevěděli, poslala několik rodinných fotografií a&nbsp;pozvala ho&nbsp;na&nbsp;křest knihy, kterou ilustrovala. Text o&nbsp;střední Africe napsal manžel, řekl mi.</span></p>
        </section>
        <section>
          <p class="chunk" data-nb-ref-number="18" data-nb-words="77" data-nb-chars="426"><span class="idea" data-nb-ref-number="17" id="idea17" data-nb-words="77" data-nb-chars="426">Do&nbsp;manželství vstoupil jen jednou, ale nechce se&nbsp;mu&nbsp;o&nbsp;tom mluvit. Tehdy prý byl v&nbsp;sedmém nebi, ale pouze krátce, pouze několik týdnů. Po&nbsp;pár týdnech si&nbsp;s&nbsp;ní mohl dělat, co&nbsp;chtěl. Ráda mu&nbsp;byla zrcadlem. Zatímco on&nbsp;se&nbsp;nemohl nažrat toho, že&nbsp;je, ona se&nbsp;prý určitý čas nemohla nažrat toho, že&nbsp;není. Věřila v&nbsp;něj. Dosáhli určitého stupně blízkosti. Dosáhli jsme takového stupně blízkosti, o&nbsp;němž se&nbsp;většině lidí ani nesní, řekl mi.</span></p>
        </section>
        <section>
          <p class="chunk" data-nb-ref-number="19" data-nb-words="60" data-nb-chars="347"><span class="idea" data-nb-ref-number="18" id="idea18" data-nb-words="60" data-nb-chars="347">Ignacy se&nbsp;manželství vysmíval, užíval si&nbsp;nevázanosti, ale vyhledával nás, řekl mi, bylo mu&nbsp;s&nbsp;námi dobře, přestože jsme mu&nbsp;mohli nabídnout jen málo, jen opilost a&nbsp;odchod domů. Samozřejmě ho&nbsp;brzy napadlo, že&nbsp;Ignacy nechodí kvůli němu, ale kvůli jeho ženě, ale prý se&nbsp;pletl. Chodil kvůli sobě, řekl mi. Dělalo mu&nbsp;dobře, že&nbsp;rozbíjí náš vztah, řekl mi.</span></p>
        </section>
        <section>
          <p class="chunk" data-nb-ref-number="20" data-nb-words="667" data-nb-chars="3765"><span class="idea" data-nb-ref-number="19" id="idea19" data-nb-words="667" data-nb-chars="3765">Čím dál častěji jsme nechávali ženu doma, vyráželi jsme sami. Ignacy mi&nbsp;objednával pití, a&nbsp;přestože byl častěji opilejší než já, přepil mne. Ignacy byl opilejší v&nbsp;ten večer, kdy jsme pili, já&nbsp;jsem byl opilejší ráno, celý druhý a&nbsp;další den. Všechno, co&nbsp;nestihl na&nbsp;střední škole, se&nbsp;nyní ukázalo jako klíčové. Obvinil jsem ji, řekl mi. Naložil na&nbsp;ni&nbsp;své ztracené roky, doslova ji&nbsp;pohřbil pod svoji střední školu. Poslal jsem ji&nbsp;místo sebe zpátky a&nbsp;začal jsem ji&nbsp;nenávidět. Bylo jí&nbsp;dvacet čtyři let, ale znovu chodila s&nbsp;taškou do&nbsp;školy a&nbsp;ze školy, znovu stála před školou a&nbsp;nevěděla, co&nbsp;má&nbsp;dělat. Dohlížel na&nbsp;to, kdy se&nbsp;vrací, vyháněl ji, pokud se&nbsp;vracela příliš brzy. Připravoval jí&nbsp;večeře, u&nbsp;nichž pokaždé stála lahev piva, posílal ji&nbsp;do&nbsp;jejího pokoje, pokud lahev piva nedopila. On, který prý nikdy nebyl vlastníkem ani vteřiny přítomného času, se&nbsp;do&nbsp;přítomnosti zbláznil, propadl jí. Psal své ženě poznámky, pokud si&nbsp;chtěla doma číst. Vzpomíná si&nbsp;na&nbsp;pohled, který na&nbsp;ni&nbsp;vrhl ve&nbsp;chvíli, kdy vzpomínala na&nbsp;jejich první setkání. Nic jiného než nyní pro mne neexistovalo, řekl mi. Dodnes vzpomíná na&nbsp;vánoční svátky, během nichž jejich vztah definitivně skončil. Stála u&nbsp;vánočního stromu a&nbsp;po tváři jí&nbsp;tekly slzy. Chtěla ozdobit vánoční strom a&nbsp;chtěla se&nbsp;mi&nbsp;líbit, řekl mi. V&nbsp;tu chvíli se&nbsp;musel překonat, pokud chtěl být i&nbsp;nadále bezcitný, ale dokázal to, přestože si&nbsp;prý uvědomil možné, velmi pravděpodobné následky. Druhý den sněžilo. Sbalila si&nbsp;své věci. Nic jiného než batoh jsme doma neměli, řekl mi. Nechtěl ji&nbsp;vidět odcházet s&nbsp;batohem na&nbsp;zádech. Chtěl ji&nbsp;zadržet, chtěl, aby s&nbsp;odchodem počkala do&nbsp;druhého dne. Balila si&nbsp;velký kus svého života, řekl mi, života, který se&nbsp;neopakuje. Má&nbsp;si&nbsp;ho&nbsp;odnést v&nbsp;ruce, nebo na&nbsp;zádech? Ale ani kufr by&nbsp;nic nevyřešil, řekl mi. Batoh se&nbsp;mu&nbsp;zdál nevhodný jen proto, že&nbsp;ho&nbsp;viděl, pokud by&nbsp;viděl kufr, byl by&nbsp;prý také nevhodný. Jediným vhodným řešením prý byl odchod, který by&nbsp;vypadal jako odchod na&nbsp;chvíli, jako odchod do&nbsp;práce, jako odchod na&nbsp;nákup. Jediným vhodným způsobem bylo nic nebalit, řekl mi, ale nic nebalit v&nbsp;tomto případě možné nebylo. To, co&nbsp;jeho žena v&nbsp;tu chvíli balila, bylo tím jediným, co&nbsp;jí&nbsp;zbylo, řekl mi. Pokud bych si&nbsp;situaci ulehčil, pokud bych jí&nbsp;zakázal balit, připravil bych ji&nbsp;o&nbsp;všechno, řekl mi. Sbalila se&nbsp;a&nbsp;snažila se&nbsp;hodit batoh na&nbsp;záda. Slzela. Přestože silné mužské ruce by&nbsp;batoh na&nbsp;její záda dostaly snadno, nemohl jí&nbsp;pomáhat. Trápila se, viděl, že&nbsp;se&nbsp;necítí dobře. Postavila batoh na&nbsp;sedací soupravu, poklekla a&nbsp;nasunula ruce do&nbsp;popruhů. Vstávala, řekl mi. V&nbsp;tu chvíli bylo rozhodnuto, řekl mi. Sledoval ji&nbsp;a&nbsp;snažil se&nbsp;oddálit poslední loučení. Málokdy odcházím jako první, řekl mi, vždy se&nbsp;snažím vydržet do&nbsp;poslední minuty. Když jsme s&nbsp;Ignacym pili, vždy jsem čekal, až&nbsp;dopije, vždy jsem čekal na&nbsp;chvíli, kdy bude chtít jít, přestože mně se&nbsp;chtělo jít už&nbsp;hodiny. Držel se&nbsp;jí. Přešel za&nbsp;ní&nbsp;z&nbsp;jednoho pokoje do&nbsp;druhého. Přešel za&nbsp;ní&nbsp;z&nbsp;pokoje do&nbsp;chodby. Přešel za&nbsp;ní&nbsp;celou chodbu. Nakonec jsem s&nbsp;ní přešel práh bytu, řekl mi. V&nbsp;tu chvíli bylo rozhodnuto, řekl mi, vyšel s&nbsp;ní před dům, šel ji&nbsp;vyprovodit. Předstírala, že&nbsp;ho&nbsp;nevidí. Zabývala se&nbsp;batohem, utahovala a&nbsp;povolovala popruhy. Šel za&nbsp;ní, vedle ní. Postavila se&nbsp;na&nbsp;stanici. Postavil se&nbsp;na&nbsp;stanici. Bylo to&nbsp;nejtěžší stání na&nbsp;stanici v&nbsp;jeho životě, už&nbsp;nikdy nechce stát na&nbsp;stanici tak, jak na&nbsp;ní&nbsp;stál, když opouštěl svoji ženu. Bylo to&nbsp;absurdní stání na&nbsp;stanici, řekl mi, nečekal na&nbsp;tramvaj, čekal na&nbsp;to, až&nbsp;se&nbsp;zbaví své ženy, ačkoli se&nbsp;jí&nbsp;mohl zbavit už&nbsp;před několika minutami. Mohl jsem se&nbsp;jí&nbsp;zbavit už&nbsp;v&nbsp;bytě, řekl mi. Čekal, do&nbsp;které tramvaje nastoupí. Nastoupila do&nbsp;té&nbsp;první. Tato tramvaj nejela tam, kam má&nbsp;žena potřebovala, řekl mi. Ale co&nbsp;bude dál, už&nbsp;nebyla jeho starost. Přál by&nbsp;si&nbsp;prý, aby tramvaj jela zpátky, ale jela od&nbsp;něj pryč.</span></p>
        </section>
        <section>
          <p class="chunk" data-nb-ref-number="21" data-nb-words="636" data-nb-chars="3756"><span class="idea" data-nb-ref-number="20" id="idea20" data-nb-words="636" data-nb-chars="3756">Nepodařené manželství mělo následky. Jeho žena své ponížení neunesla a&nbsp;dál otročila manželství, které už&nbsp;skončilo. Pomlouvala ho, vynášela choulostivé podrobnosti. Ve&nbsp;chvíli, kdy se&nbsp;seznámila s&nbsp;novým mužem, začala mne s&nbsp;ním veřejně srovnávat, řekl mi, začala se&nbsp;chovat tak, jako bych ji&nbsp;roky držel v&nbsp;nevědomosti. S&nbsp;novým mužem bylo všechno lepší, řekl mi, jinak to&nbsp;prý říci nelze. Mezi jejich společnými známými se&nbsp;cítil trapně. Věděli všechno, jeho žena obrátila jejich manželství naruby a&nbsp;vysypala ho. Měli informace, které neměl ani on. Pokud by&nbsp;věděli, co&nbsp;si&nbsp;s&nbsp;nimi počít, mohli nakládat s&nbsp;tak choulostivými údaji, jako je&nbsp;velikost jeho mužství. Žena tento údaj zjistila, aniž jsem o&nbsp;tom věděl, pravděpodobně ještě v&nbsp;našich šťastných dnech, řekl mi. Snažil se&nbsp;prý rekonstruovat její modus operandi a&nbsp;došel k&nbsp;závěru, že&nbsp;jeho žena k&nbsp;tomuto údaji musela přijít ve&nbsp;chvíli jeho slasti. Myslí si, že&nbsp;k&nbsp;tomuto údaji přišla s&nbsp;pomocí vlastních prstů a&nbsp;vlastní dlaně. Dlaň a&nbsp;prsty pak přeměřila, když byl klid. Nepodezírá ji, že&nbsp;mu&nbsp;už&nbsp;tehdy chtěla ublížit, její pohnutky tehdy jistě byly jiné, hrála si. Tehdy nepřemýšlela o&nbsp;tom, že&nbsp;se&nbsp;jí&nbsp;tento údaj jednou bude hodit, tehdy ho&nbsp;prý milovala takového, jaký byl. Nemohla vědět, že&nbsp;přijde doba, kdy ji&nbsp;skutečnost, že&nbsp;byl takový, jaký byl, bude vyvádět z&nbsp;míry. Tehdy jsem jí&nbsp;bohatě stačil, řekl mi, když si&nbsp;našla nového muže, nedokázala to&nbsp;pochopit. Provdala se&nbsp;za&nbsp;nového muže. Přestala otročit svému nepodařenému manželství, nakonec se&nbsp;dokázali sejít, sedět u&nbsp;jednoho stolu. Od&nbsp;té&nbsp;doby se&nbsp;s&nbsp;ní vídá s&nbsp;delšími či&nbsp;kratšími přestávkami už&nbsp;dlouhé roky. Jejich setkání prý pravidelně sestávají ze&nbsp;dvou dějství, v&nbsp;prvním dějství se&nbsp;odehrávají ilustrace šťastného života, druhé dějství bývá nepochopitelné. V&nbsp;druhém dějství se&nbsp;k&nbsp;němu prý chová mile, shovívavě. Dodnes se&nbsp;ke&nbsp;mně v&nbsp;druhé polovině našich setkání chová jako ke&nbsp;člověku, který spolu s&nbsp;ní přežil hromadné neštěstí, řekl mi. Zatímco pro jeho bývalou ženu neštěstí skončilo šťastně (pohled do&nbsp;tváře smrti nastartoval její seberealizaci, řekl mi), on&nbsp;si&nbsp;z&nbsp;hromadného neštěstí neodnesl nic, naopak, ztratil v&nbsp;něm jediného blízkého člověka. Moje žena se&nbsp;chová tak, jako bych v&nbsp;hromadném neštěstí ztratil ji, řekl mi. Odbude se&nbsp;ilustrace štěstí, moje žena se&nbsp;ztiší, a&nbsp;přestože obměňuje způsob, jakým mu&nbsp;svůj závěr sděluje, přestože vždy nachází nové příležitosti a&nbsp;nová slova, dochází vždy ke&nbsp;stejnému závěru, k&nbsp;závěru, že&nbsp;mu&nbsp;něco chybí. Něco ti&nbsp;chybí, řekne a&nbsp;odmlčí se. Myslí si, že&nbsp;ho&nbsp;jeho žena pouští ke&nbsp;slovu. Nadechne se&nbsp;a&nbsp;chce se&nbsp;obhájit. Ale jeho žena položí svoji ruku na&nbsp;jeho, pohladí ho, umlčí ho. Nic neříkej, řekne mi. Podle mé&nbsp;ženy mi&nbsp;chybí ona, řekl mi. Předstírá, že&nbsp;zemřela, že&nbsp;se&nbsp;ke&nbsp;mně nemůže vrátit, ale z&nbsp;dálky mne utěšuje, předstírá, že&nbsp;nás potkalo neštěstí, ale že&nbsp;to&nbsp;zase takové neštěstí není, ona už&nbsp;šťastná je, já&nbsp;pravděpodobně nebudu šťastný nikdy (chová se&nbsp;k&nbsp;němu jako ke&nbsp;smrtelně nemocnému), ale alespoň mám (nemám) ji. Budu ji&nbsp;mít, dokud mne bude brát na&nbsp;milost, řekl mi, ačkoli ji&nbsp;nechci, ačkoli ji&nbsp;nepotřebuji. Rozloučí se&nbsp;a&nbsp;jeho žena zamyš­leně odchází, předstírá, že&nbsp;o&nbsp;něm bude dlouhé hodiny přemýšlet, předstírá, že&nbsp;se&nbsp;jeho stav znovu zhoršil. Dál otročí manželství, které už&nbsp;před lety skončilo, řekl mi. Muže, který si&nbsp;nevšiml, že&nbsp;jeho žena ještě pořád otročí jinému muži, prý poprvé viděl za&nbsp;nepříjemných okolností, ale muž sám prý byl dobrák. Nosil ji&nbsp;na&nbsp;rukou, řekl mi. Neponižoval ji. Všechno se&nbsp;vysvětlilo, řekl mi. Nebyl o&nbsp;mnoho lepší než já, ukázalo se, že&nbsp;moje bývalá žena v&nbsp;začátcích svého nového vztahu přeháněla. Ukázalo se, že&nbsp;těžila z&nbsp;toho, že&nbsp;Němce, s&nbsp;nímž mne srovnávala, v&nbsp;té době nikdo neznal. Trochu ho&nbsp;vylepšila, řekl mi, ale nediví se&nbsp;tomu. Tehdy nás oba viděla v&nbsp;jiném světle. Teď už&nbsp;bublina splaskla, řekl mi.</span></p>
        </section>
        <section>
          <p class="chunk" data-nb-ref-number="22" data-nb-words="879" data-nb-chars="5002"><span class="idea" data-nb-ref-number="21" id="idea21" data-nb-words="879" data-nb-chars="5002">Pokud jde o&nbsp;jeho následky, musí říct, že&nbsp;skutečně pil. Přestal jsem se&nbsp;kontrolovat, řekl mi, kontroloval mne Ignacy. V&nbsp;měsících, které předcházely konci jeho manželství, po&nbsp;Ignacym opakoval životní styl. Opakoval jsem dokonce Ignacyho ženy, pokud žena byla dost dobrá pro Ignacyho, byla dost dobrá i&nbsp;pro mne, řekl mi. Dnes se&nbsp;sám sobě diví. Vzpomíná na&nbsp;poslední dny svého manželství a&nbsp;nepoznává se. Vidí, jak pije s&nbsp;ženou, která pije ještě víc než on, ještě víc než Ignacy. Ta&nbsp;žena by&nbsp;se&nbsp;mohla srovnávat pouze s&nbsp;muži, kteří pijí příliš, s&nbsp;ženami by&nbsp;se&nbsp;srovnávat nemohla vůbec, řekl mi. Od&nbsp;doby, kdy tuto ženu viděl naposledy, uběhlo mnoho let, ale ještě dnes často mívá takzvané déjà vu, vidí věci a&nbsp;situace, které viděl už&nbsp;kdysi. Sedí v&nbsp;restauraci, objednává si, jeho pohled sklouzne k&nbsp;jinému stolu. Na&nbsp;cizím stole jsou věci rozložené přesně tak, jak jsem je&nbsp;už&nbsp;kdysi viděl, řekl mi. Stačí drobnost, a&nbsp;rozběhne se&nbsp;déjà vu. Na&nbsp;stole je&nbsp;rozložen popelník, cigarety, sklenice bílého vína, ale déjà vu&nbsp;se&nbsp;nerozběhne, pokud ho&nbsp;do&nbsp;pohybu neuvede rozhodující detail, sklenice bílého vína přibližující se&nbsp;k&nbsp;ženským rtům, cigareta položená přes nápis na&nbsp;krabičce cigaret. Ve&nbsp;chvíli, kdy jsou věci na&nbsp;stole rozložené tak, jak je&nbsp;už&nbsp;kdysi viděl, a&nbsp;sklenice bílého vína přibližující se&nbsp;k&nbsp;ženským rtům rozběhne déjà vu, udělá se&nbsp;mi&nbsp;špatně, řekl mi. Pokud je&nbsp;to&nbsp;ještě možné, snaží se&nbsp;zrušit objednávku, pokud už&nbsp;to&nbsp;možné není, nechá si&nbsp;objednané jídlo donést, zaplatí za&nbsp;něj, ale ani se&nbsp;ho&nbsp;nedotkne. Dvacet minut, půl hodiny po&nbsp;proběhlém déjà vu&nbsp;si&nbsp;nezapaluje. Sedí a&nbsp;dívá se&nbsp;do&nbsp;stolu. Když před něj postaví jídlo, odvrátí oči od&nbsp;stolu a&nbsp;dívá se&nbsp;do&nbsp;zdi, do&nbsp;dveří. Po&nbsp;dvaceti minutách, po&nbsp;půl hodině se&nbsp;pohne. Začne sunout ruku ke&nbsp;krabičce cigaret. Jako by&nbsp;se&nbsp;sunula sama, a&nbsp;já jen bezmocně přihlížím, řekl mi. Když se&nbsp;ke&nbsp;krabičce přiblíží na&nbsp;patnáct, dvacet centimetrů, zvedne prsty. Dál sune ruku po&nbsp;stole, ale dotýká se&nbsp;stolu pouze zápěstím, předloktím. Nakonec zápěstím narazí do&nbsp;krabičky cigaret, prsty jsou už&nbsp;nad ní, předstírá, že&nbsp;prsty spadly. Ruka je&nbsp;na&nbsp;krabičce cigaret, řekl mi. Držím v&nbsp;ruce krabičku cigaret, řekl mi. Přitáhne ji&nbsp;ze&nbsp;středu stolu k&nbsp;sobě, otevře ji, podívá se&nbsp;do&nbsp;ní. Zjišťuje, kolik je&nbsp;v&nbsp;ní cigaret. Zavře ji. Otáčí ji&nbsp;mezi prsty. Otevře ji. Cigaretu nevyndává, doslova ji&nbsp;vyšťourává. Předstírá, že&nbsp;se&nbsp;nad krabičku a&nbsp;nad stůl musí naklonit celým tělem, předstírá, že&nbsp;zkou­má vnitřek krabičky, předstírá, že&nbsp;v&nbsp;ní něco vidí, předstírá, že&nbsp;musí spojit prsty do&nbsp;stopky, předstírá, že&nbsp;je&nbsp;se&nbsp;zájmem vkládá do&nbsp;krabičky, předstírá, že&nbsp;se&nbsp;o&nbsp;něco zarazily, předstírá, že&nbsp;je&nbsp;jeho povinností dostat z&nbsp;krabičky ven to, čeho se&nbsp;dotkly. Nikdy jsem z&nbsp;krabičky cigaret nevytáhl nic jiného než cigaretu, řekl mi. Položí cigaretu na&nbsp;stůl a&nbsp;dívá se&nbsp;na&nbsp;ni. V&nbsp;tu chvíli už&nbsp;ví, že&nbsp;se&nbsp;blíží rozhodnutí. Stane se, že&nbsp;cigaretu zničí. Rozlomí ji&nbsp;na&nbsp;dvě části. Mne poloviny cigarety mezi prsty a&nbsp;drolí tabák do&nbsp;popelníku. Stane se, že&nbsp;cigaretu vrátí do&nbsp;krabičky. Často se&nbsp;stává, že&nbsp;si&nbsp;cigaretu zapálí. Dřív nebo později si&nbsp;zapálím vždy, řekl mi. Kouří a&nbsp;myslí na&nbsp;ni. Kazily se&nbsp;jí&nbsp;zuby, řekl mi, alkoholem, cigaretami. Nebyla krásná, řekl mi, po&nbsp;fyzické stránce se&nbsp;nemohla s&nbsp;mojí ženou srovnávat. Ale tehdy jsem ji&nbsp;se&nbsp;svojí ženou přece jen po&nbsp;fyzické stránce srovnávat musel, po&nbsp;duševní stránce jsem ji&nbsp;nemohl se&nbsp;svojí ženou srovnávat ani ve&nbsp;stavu, v&nbsp;jakém jsem tehdy byl. Po&nbsp;duševní stránce jakékoli srovnání nepřipadalo v&nbsp;úvahu, řekl mi. Překvapuje ho, že&nbsp;si&nbsp;už&nbsp;tehdy všiml, že&nbsp;jakékoli srovnání je&nbsp;vyloučené po&nbsp;stránce duševní, ale nevšiml si, že&nbsp;jakékoli srovnání je&nbsp;vyloučené také po&nbsp;stránce fyzické. O&nbsp;této ženě jsem si&nbsp;tehdy udělal celkově špatný obrázek, řekl mi. Tato žena v&nbsp;jeho životě prý hraje jen jednu roli, připomíná si&nbsp;ji&nbsp;pokaždé, když se&nbsp;mu&nbsp;zdá, že&nbsp;rozhodnutí, které užuž činí, něčím připomíná rozhodnutí opustit kvůli této ženě svoji ženu. Tato žena je&nbsp;při jeho setkáních s&nbsp;jeho bývalou ženou konečným argumentem jeho bývalé ženy. Ve&nbsp;chvíli, kdy ji&nbsp;má&nbsp;žena vytáhne, můžu jen mlčet, řekl mi. Všechno, co&nbsp;o&nbsp;ní má&nbsp;žena říká, je&nbsp;pravda, řekl mi. Když jeho žena začne o&nbsp;její fyzické stránce, souhlasí, ale začne mluvit o&nbsp;něčem jiném. Když žena mluví o&nbsp;její inteligenci, souhlasí, ale předstírá, že&nbsp;nesouhlasí. V&nbsp;tu chvíli prý opakuje to, co&nbsp;si&nbsp;myslel a&nbsp;říkal tehdy, ačkoli nyní už&nbsp;si&nbsp;to&nbsp;nemyslí. Útočí na&nbsp;svoji ženu, obviňuje ji. Vyčítá jí, že&nbsp;dělá povrchní, ukvapené závěry. Vzdělání poskytují nejen školy, řeknu jí. Ona se&nbsp;životem musela protloukat, řeknu jí. Pije, musí pít, řeknu jí. Znovu dělám ze&nbsp;své bývalé ženy idiota, řekl mi. Až&nbsp;na&nbsp;to, že&nbsp;nyní své ženě dává za&nbsp;pravdu, se&nbsp;nezměnilo nic. Rozejdeme se, řekl mi, moje žena zamyšleně odchází. Stává se, že&nbsp;ji&nbsp;nechá odejít. Stává se, že&nbsp;se&nbsp;obrátí a&nbsp;zavolá na&nbsp;ni. Zastaví, otočí se, vyhledá v&nbsp;davu lidí svoji ženu, zavolá její jméno, otočí se&nbsp;zpátky a&nbsp;jde domů. Přijde domů a&nbsp;telefonuje své ženě, ale nesežene ji. Zavěsí a&nbsp;sedí nad aparátem. Zapálí si&nbsp;a&nbsp;zkusí to&nbsp;znovu. Zkouším to&nbsp;už&nbsp;roky, řekl mi, už&nbsp;roky vím, co&nbsp;bych měl říct, ale nikdy to&nbsp;neřeknu.</span></p>
        </section>
        <section>
          <p class="chunk" data-nb-ref-number="23" data-nb-words="507" data-nb-chars="2920"><span class="idea" data-nb-ref-number="22" id="idea22" data-nb-words="507" data-nb-chars="2920">Sedím nad aparátem a&nbsp;padají na&nbsp;mě&nbsp;stěny. Sahám po&nbsp;alkoholu stejně, jako jsem po&nbsp;něm sahal kdysi, ale v&nbsp;tom pohybu už&nbsp;není život. Sedím a&nbsp;život proudí kolem. U&nbsp;mne se&nbsp;nezastavuje, obtéká mne. Zvednu ruku, sáhnu po&nbsp;alkoholu a&nbsp;vidím, jak svět obtéká moji pohybující se&nbsp;ruku. Donesu sklenici ke&nbsp;rtům a&nbsp;piji. Vidím, jak mi&nbsp;svět protéká pod rukou. Položím sklenici a&nbsp;svět teče nad rukou. Zapálím si, potahuji, svět teče pod rukou, odklepávám popel, svět teče nad rukou. Položím cigaretu, sepnu ruce nad hlavou. Svět teče sepnutýma rukama. Postavím se, zapřu ruce do&nbsp;pasu. Chytím levou rukou kotník levé nohy, upadnu na&nbsp;podlahu, lituji se. Snažím se&nbsp;dovolat své ženě, ale neseženu ji. Sáhnu po&nbsp;cigaretě a&nbsp;poslouchám. Potahuji cigaretu a&nbsp;napínám uši, ale slyším jen praskající cigaretu. Potáhnu naráz polovinu cigarety, ale stejně nic neslyším. Znovu potáhnu, ale slyším jen cigaretu. Zapaluji si&nbsp;jednu cigaretu za&nbsp;druhou, ale slyším jen jednu cigaretu za&nbsp;druhou. Otevřu okno, napínám uši a&nbsp;poslouchám pouliční ruch, ale nic v&nbsp;něm neslyším. Mám v&nbsp;hlavě pouze ticho a&nbsp;praskající cigaretu. Nevím, co&nbsp;chci slyšet, a&nbsp;nikdy to&nbsp;neslyším. Kouřím, abych něco zaslechl, ale slyším jen cigaretu. Uhasím ji&nbsp;a&nbsp;zapálím si, napnu uši, uhasím ji, zapálím si. Ticho. Zapálím ji, uhasím ji, ticho, ticho. Dojdu do&nbsp;kuchyně a&nbsp;pustím vodu, poslouchám vodu. Vypnu vodu a&nbsp;poslouchám ticho. Řeknu něco do&nbsp;ticha, poslouchám. Slyším ještě větší ticho. Mlčím. Přemýšlím o&nbsp;tichu, které mne obklopuje. Přemýšlím o&nbsp;tichu, které obklopuji, a&nbsp;snažím se&nbsp;dovolat své ženě. Procházím z&nbsp;jednoho pokoje do&nbsp;druhého, přes práh, sem a&nbsp;tam. Po&nbsp;chvíli pravidelně začínám chodit sem a&nbsp;tam po&nbsp;stopě, kterou v&nbsp;mém bytě zanechala má&nbsp;žena v&nbsp;den, kdy jsem ji&nbsp;opustil. Vidím v&nbsp;koberci obtisk její nohy, pokládám svoji nohu tam, kam ji&nbsp;položila ona, najdu další obtisk, položím do&nbsp;něj nohu. Otočím se&nbsp;a&nbsp;označím místo na&nbsp;koberci, ujdu krok a&nbsp;označím další. Zpátky jdu po&nbsp;označených místech. Chodím po&nbsp;označených místech sem a&nbsp;tam. Otevřu dveře a&nbsp;podívám se, zda za&nbsp;nimi někdo není. Zavřu dveře a&nbsp;jdu za&nbsp;svojí ženou do&nbsp;pokoje, otočím se&nbsp;a&nbsp;jdu po&nbsp;její stopě zpátky ke&nbsp;dveřím. Zavřu dveře mezi jedním a&nbsp;druhým pokojem, chodím po&nbsp;její stopě od&nbsp;dveří ke&nbsp;dveřím, přejdu do&nbsp;druhého pokoje, chodím po&nbsp;její stopě od&nbsp;stěny ke&nbsp;dveřím a&nbsp;zpátky, otevřu dveře mezi pokoji a&nbsp;projdu od&nbsp;stěny až&nbsp;ke&nbsp;dveřím, ale nenajdu ji. Posadím se, zapálím si&nbsp;a&nbsp;začnu přemýšlet o&nbsp;sobě. Potahuji cigaretu, vstanu a&nbsp;hledám stopy, které jsem v&nbsp;bytě zanechal v&nbsp;den, kdy jsem opustil svoji ženu. Chvíli chodím v&nbsp;jejích stopách, pak přejdu do&nbsp;svých, šedesát, sedmdesát centimetrů za&nbsp;těmi jejími. Chodím ve&nbsp;svých stopách za&nbsp;jejími stopami a&nbsp;hledám se. Podávám jí&nbsp;batoh, otevírám ho, sbal si&nbsp;věci, říkám jí, jdi, říkám jí. Klečí nad batohem. Stojím nad ní. Chci, aby odešla (a&nbsp;pak si&nbsp;sem nastěhuješ ji, řekla mi, samozřejmě, odpověděl jsem jí), nic jiného mne nezajímá. Chodím s&nbsp;ní po&nbsp;bytě, jdu s&nbsp;ní ven, venku sněží.</span></p>
        </section>
        <section>
          <p class="chunk" data-nb-ref-number="24" data-nb-words="415" data-nb-chars="2542"><span class="idea" data-nb-ref-number="23" id="idea23" data-nb-words="415" data-nb-chars="2542">Samozřejmě jsem s&nbsp;ní dlouho nevydržel, řekl mi. Jeho duševní profil neodpovídá duševnímu profilu syna dominantní matky a&nbsp;submisivního otce, jeho duševní profil je&nbsp;prý opačný. V&nbsp;jeho rodině dominoval muž, vztah s&nbsp;ženou, kterou nelze zkrotit, v&nbsp;jeho případě neměl naději. Musel jsem vše tolerovat, ačkoli mojí přirozeností je&nbsp;tolerovat pouze to, co&nbsp;tolerovat chci, nejčastěji netolerovat nic, řekl mi. Synové dominantních matek a&nbsp;submisivních otců prý vydrží všechno tolerovat dlouhé roky, synové submisivních matek a&nbsp;dominantních otců prý nevydrží tolerovat netolerovatelné déle než pár hodin. Synové dominantních otců jsou tolerantní jen tak dlouho, dokud trvá jejich šílenství. Když šílenství odezní, jednají rychle, nekompromisně. Zatímco synové submisivních otců vydrží ve&nbsp;vztahu, který měl dávno skončit, znovu měsíce a&nbsp;roky, zatímco tito synové se&nbsp;roky rozcházejí polovičatě, s&nbsp;pláčem, na&nbsp;kolenou, synové dominantních otců se&nbsp;rozejdou hromovou ranou, okamžitě následovanou hrobovým tichem. Po&nbsp;dvou týdnech vztah skončil. Překvapilo ho, jak nekompromisní dokázal být. Podruhé ve&nbsp;dvou týdnech jsem ze&nbsp;svého bytu vyháněl ženu, ale druhé vyhnání se&nbsp;s&nbsp;tím prvním nemohlo srovnávat, řekl mi. Tentokrát byl zcela bezohledný. Dvě vyhnání ve&nbsp;dvou týdnech, to&nbsp;pro mne bylo příliš, řekl mi. Nebyla to&nbsp;její vina, ale musela nést následky. Ve&nbsp;stavu, v&nbsp;jakém byla, jsem ji&nbsp;neměl vyhánět, měl jsem počkat, měl jsem jí&nbsp;sám zabalit věci. Ale rozhodl se, že&nbsp;tentokrát žena přijde o&nbsp;všechno, vyhodil ji&nbsp;na&nbsp;ulici polonahou, bez peněz. Nevidím rád opilé ženy, řekl mi. Byla opilá. Neviděl ji&nbsp;rád, vyhodil ji. To, že&nbsp;jsem ji&nbsp;předtím viděl rád opilou, to&nbsp;byla moje chyba, řekl mi. Její chybou bylo pití, řekl mi. Neměla pít, měla přestat pít ve&nbsp;chvíli, kdy si&nbsp;uvědomil, že&nbsp;nevidí rád opilé ženy. Večer se&nbsp;nadšeně díval na&nbsp;její opilost, ráno už&nbsp;pohled na&nbsp;její opilost nesnesl. V&nbsp;tuto noc měla přestat pít, řekl mi. Ta&nbsp;noc měla konkrétní datum, byla to&nbsp;noc z&nbsp;jednoho konkrétního dne na&nbsp;druhý konkrétní den, noc ze&nbsp;středy na&nbsp;čtvrtek, ze&nbsp;čtvrtku na&nbsp;pátek, noc z&nbsp;jedenáctého na&nbsp;dvanáctého, z&nbsp;dvanáctého na&nbsp;třináctého. Vše bylo transparentní. Tu&nbsp;noc lze snadno určit. Nemusela tápat, stačilo podívat se&nbsp;do&nbsp;kalendáře, řekl mi. Ta&nbsp;noc uběhla, řekl mi. Řekl mi, že&nbsp;tato žena je&nbsp;jedinou ženou v&nbsp;jeho životě, o&nbsp;níž nemá od&nbsp;chvíle rozchodu žádnou, ani útržkovitou informaci. V&nbsp;každém dalším případě prý opuštěné ženy čas od&nbsp;času sleduje, zjišťuje, jakou životní cestu si&nbsp;zvolily a&nbsp;kam se&nbsp;po&nbsp;ní&nbsp;dostaly. Ale tato žena se&nbsp;musí naučit vzít svoji odpovědnost na&nbsp;sebe, řekl mi.</span></p>
        </section>
        <section>
          <p class="chunk" data-nb-ref-number="25" data-nb-words="207" data-nb-chars="1211"><span class="idea" data-nb-ref-number="24" id="idea24" data-nb-words="207" data-nb-chars="1211">Získat zpátky svoji ženu nezkoušel. Jeho žena vynášela choulostivé podrobnosti, on&nbsp;až&nbsp;příliš pil. Pil jsem až&nbsp;moc na&nbsp;to, abych pochopil, že&nbsp;moje žena vynáší choulostivé informace o&nbsp;našem manželství jen a&nbsp;jen proto, že&nbsp;jsem jí&nbsp;ublížil, řekl mi. Když pochopil, že&nbsp;jeho žena je&nbsp;stejně slabá jako dřív, už&nbsp;bylo pozdě. Její nový vztah nechtěl ničit, o&nbsp;nic se&nbsp;nepokusil. Navázat na&nbsp;jednou rozvázaný vztah může jen člověk, který za&nbsp;sebe ručí, člověk, který si&nbsp;je&nbsp;sám sebou stoprocentně jistý. Ale stoprocentně jistý si&nbsp;nemůže být nikdo. Mnoho mužů se&nbsp;přeceňuje, řekl mi. Nechal ji&nbsp;být. Začal hledat náhradu, ženu podobných kvalit. Stávalo se, že&nbsp;našel krásnou a&nbsp;inteligentní ženu. Stávalo se, že&nbsp;našel věrnou a&nbsp;inteligentní ženu. Našel krásnou, inteligentní a&nbsp;věrnou ženu. Ale nebylo mi&nbsp;s&nbsp;ní dobře, řekl mi. I&nbsp;prodejci automobilů vědí o&nbsp;faktorech, které nelze měřit. Začal žít s&nbsp;ženou, která před ním něco tajila. Tajila přede mnou téměř vše, řekl mi. Tajila před ním, že&nbsp;příčinou její štíhlosti je&nbsp;zvracení. Lhala o&nbsp;tom, kam chodí. Jeho profil ho&nbsp;proti ní&nbsp;vzepřel právě ve&nbsp;chvíli, kdy se&nbsp;rodil (po dvou letech, po&nbsp;prášcích, řekl mi) její cit. Čekal mne další komplikovaný rozchod, na&nbsp;další ženu čekalo peklo, řekl mi.</span></p>
        </section>
        <section>
          <p class="chunk" data-nb-ref-number="26" data-nb-words="993" data-nb-chars="6023"><span class="idea" data-nb-ref-number="25" id="idea25" data-nb-words="993" data-nb-chars="6023">Vzpomíná na&nbsp;jejich poslední cestu. Jeli takzvaně po&nbsp;vlastní ose, byli svobodní. Viděli velkou část Umbrie, Toskánska. Dodnes vzpomíná na&nbsp;večerní procházky. Bologna nás nadchla, řekl mi. V&nbsp;San Gimignanu platili nekřesťanské peníze za&nbsp;parkování. V&nbsp;Predappiu šli velký kus pěšky, šli po&nbsp;silnici ke&nbsp;hřbitovu, který nenašli. V&nbsp;Livornu si&nbsp;oddechli od&nbsp;památek. V&nbsp;Neapoli by&nbsp;prý příště nakupoval s&nbsp;větším rozmyslem, člověk často narazí na&nbsp;nekvalitní věci, švy, které nedrží. Neapol má&nbsp;ideální geografickou polohu, řekl mi. Pokud si&nbsp;chce člověk od&nbsp;Neapole odpočinout, má&nbsp;v&nbsp;okolí téměř neomezené možnosti, koho zajímá archeologie, vypraví se&nbsp;do&nbsp;Pompejí, koho zajímá geologie, vypraví se&nbsp;na&nbsp;Vesuv, milenci se&nbsp;prý vypraví na&nbsp;jeden z&nbsp;ostrovů. Častým výletním místem bývá Sorrento, ale rozloha pláží pod Sorrentem je&nbsp;vzhledem ke&nbsp;skalnímu masivu omezená. V&nbsp;Sorrentu se&nbsp;v&nbsp;žádném případě nemohou koupat všichni, kdo by&nbsp;se&nbsp;tam koupat chtěli. Výlet do&nbsp;Sorrenta tak především během dvou prázdninových měsíců může být zbytečně únavný a&nbsp;energie, kterou člověk do&nbsp;Sorrenta vložil, se&nbsp;nemusí vrátit. Sorrento je&nbsp;štědré, ale každému dát všechno nemůže, řekl mi. Během letních měsíců by&nbsp;k&nbsp;návštěvě nedoporučoval ani Řím. Podél Kolosea vede jedna z&nbsp;hlavních městských tepen, řekl mi, turista, který stojí ve&nbsp;čtyřiceti stupních před Koloseem, je&nbsp;v&nbsp;pasti. Nápoje jsou předražené. Řím svou přívětivou tvář nastavuje v&nbsp;jiných měsících, řekl mi. Krásné vzpomínky má&nbsp;na&nbsp;nenápadná místa, jako jsou Marina di&nbsp;Pisa či&nbsp;Marina di&nbsp;Grosseto. Obě místa disponují dostatečnou rozlohou pozvolně klesajících pláží, dostatečným množstvím vzrostlých stínících stromů, dostatečným počtem kaváren, cukráren, restaurací a&nbsp;obchodů, v&nbsp;nichž lze koupit to, co&nbsp;člověk zapomněl vzít s&nbsp;sebou, osušku, sluneční brýle, brýle na&nbsp;potápění. Obě místa jsou prý vhodnější pro turisty, kteří hledají klid. V&nbsp;těchto místech není zvykem běhat sem a&nbsp;tam, řekl mi. Tato místa jsou vhodná pro ty, kdo vědí, že&nbsp;chtějí zmrzlinu. Nejsou vhodná pro ty, kdo nevědí, zda chtějí zmrzlinu, nebo něco jiného. Pro ty, kdo nevědí, co&nbsp;chtějí, se&nbsp;prý najde mnoho vhodných míst i&nbsp;na italském středozemním pobřeží, mnohem vhodnější pro ně&nbsp;ale je&nbsp;druhé italské pobřeží, jaderské, od&nbsp;severu stovky kilometrů na&nbsp;jih. Místa jako Rimini nejsou pro každého, řekl mi. Na&nbsp;cestu do&nbsp;Itálie se&nbsp;člověk musí vybavit trpělivostí, mnohé nefunguje, mnohé nefunguje tak, jak by&nbsp;mělo (kuřáky chce upozornit, že&nbsp;z&nbsp;tohoto nedostatku mohou těžit, kouření je&nbsp;většinou zakázané, ale zákaz se&nbsp;především na&nbsp;jihu Itálie nedodržuje, v&nbsp;Neapoli jsem kouřil, řekl mi, jinde ale dodržují zákony přísněji), přesto je&nbsp;prý Itálie pro mnohé tou správnou volbou. My&nbsp;jsme si&nbsp;Itálii užili, řekl mi. Byly to&nbsp;jejich nejkrásnější chvíle, během čtrnácti dnů viděli moře, hory, památky. Ani se&nbsp;nám nechtělo domů, řekl mi, nechali se&nbsp;unést a&nbsp;prodloužili pobyt v&nbsp;Itálii o&nbsp;další týden. Právě v&nbsp;tomto neplánovaném týdnu viděli překrásnou Bolognu, právě v&nbsp;tomto týdnu se&nbsp;často procházeli. Ale italskou cestu nelze protahovat věčně, řekl mi. Sbalit, řekl jsem jí&nbsp;v&nbsp;polovině týdne v&nbsp;Castel d’Aiano. Procházeli se&nbsp;v&nbsp;horách, ona hory milovala, milovala hory snad ještě víc než moře, řekl mi. Tehdy pochopil, jak hluboký cit k&nbsp;němu chová. Obtočila ruce kolem jeho ruky, přitiskla se&nbsp;k&nbsp;němu. Nechtěla se&nbsp;vrátit. Opřela si&nbsp;o&nbsp;mne hlavu, řekl mi. Ještě pár dní, řekla mu. Hory říkaly totéž, řekl mi, jeho rozhodnutí skutečně nedávalo smysl, doma bylo vše zařízené, zaměstnavatelé byli informováni, v&nbsp;jeho případě smířeni, ona to&nbsp;prý po&nbsp;návratu domů bude mít těžší, ale o&nbsp;místo nepřijde. Tento poslední týden by&nbsp;mohl být nejlepším týdnem celé cesty, prý si&nbsp;to&nbsp;sám uvědomil a&nbsp;vzal své rozhodnutí zpátky. Přidal dva dny, pátek, odjíždíme v&nbsp;pátek, řekl jí. V&nbsp;tyto dva dny, které si&nbsp;nejprve dali, následně vzali a&nbsp;pak znovu dali, si&nbsp;chtěli užít každou minutu. Právě v&nbsp;tyto dva dny viděli překrásnou Bolognu. V&nbsp;Bologni si&nbsp;koupila šaty, které v&nbsp;době po&nbsp;jejich rozchodu tolikrát viděl na&nbsp;fotografiích, oblékala se&nbsp;do&nbsp;nich ještě doma, řekl mi, nechávala se&nbsp;v&nbsp;nich fotografovat a&nbsp;posílala mu&nbsp;tyto fotografie, chtěla, aby se&nbsp;k&nbsp;ní vrátil. Na&nbsp;těchto fotografiích nejsou vidět slzy, řekl mi, ale jsou na&nbsp;nich. Dva dny uběhly jako voda, řekl mi. V&nbsp;pátek ráno se&nbsp;probudila, znovu si&nbsp;o&nbsp;něj opřela hlavu. Dívaly se&nbsp;na&nbsp;mne něžné, vystrašené oči, řekl mi, díval se&nbsp;na&nbsp;něj jiný, proměněný člověk. Na&nbsp;hrudi mi&nbsp;ležel bezbranný tvor, řekl mi. Nechtěl se&nbsp;ho&nbsp;dotýkat, bál se, že&nbsp;ho&nbsp;zničí. Beze slova odešli na&nbsp;snídani. Nasnídali se, vyšli z&nbsp;hotelové restaurace. V&nbsp;recepci ho&nbsp;chytila za&nbsp;ruku. Recepce byla navržena tak, že&nbsp;z&nbsp;ní vedly tři cesty, jedna cesta vedla z&nbsp;recepce do&nbsp;hotelové restaurace, druhá vedla z&nbsp;recepce ven na&nbsp;ulici, k&nbsp;památkám, k&nbsp;dovolené, třetí vedla z&nbsp;recepce do&nbsp;patra, k&nbsp;pokojům. Tato třetí cesta mohla vést mnoha směry, k&nbsp;ubytování se, k&nbsp;začátku dovolené, ale v&nbsp;jejich případě vedla ke&nbsp;konci dovolené, k&nbsp;odjezdu. Měl namířeno k&nbsp;pokojům. Chytila ho&nbsp;za&nbsp;ruku. Stáli jsme v&nbsp;recepci, držela mne za&nbsp;ruku a&nbsp;táhla mne ven, řekl mi. O&nbsp;ničem se&nbsp;nerozhodovalo. Znovu jsem jí&nbsp;ustoupil, řekl mi. Hodinu se&nbsp;procházeli po&nbsp;Bologni, ale nic podstatného už&nbsp;neprožili. Myšlenkami už&nbsp;jsme byli jinde, řekl mi, vůbec by&nbsp;mi&nbsp;prý rád řekl, že&nbsp;protáhli jen smutek, nechuť, rozčarování. Pokud by&nbsp;si&nbsp;tuto hodinu ušetřili, vyhnuli by&nbsp;se&nbsp;hustému podvečernímu provozu v&nbsp;neuralgickém bodě německé dálniční sítě, Mnichov, řekl mi. Vezl jsem ji&nbsp;domů, řekl mi. Věděl, že&nbsp;ji&nbsp;doma čeká peklo, řídil beze slova, zamyšleně. Zastavili na&nbsp;dálničním odpočívadle a&nbsp;naposledy se&nbsp;napili italské kávy. Doslova vysávali poslední zbytky italské krajiny. Už&nbsp;se&nbsp;o&nbsp;mne neopírala, řekl mi, věděla, že&nbsp;si&nbsp;to&nbsp;nepřeji. Dívali se&nbsp;do&nbsp;posledních zbytků italské krajiny odděleně, každý přemýšlel o&nbsp;svém. Za&nbsp;zády jim projížděly těžké, plně naložené kamióny. Rozrážely vzduch. Stáli jsme nad srázem, v&nbsp;nekonečných poryvech větru, řekl mi. Až&nbsp;po&nbsp;Mnichov cesta probíhala rychle. Před Mnichovem se&nbsp;doprava zpomalila. Za&nbsp;Mnichovem už&nbsp;se&nbsp;znovu jelo dobře, řekl mi. Pak už&nbsp;jen přicházely fotografie, řekl mi. Na&nbsp;všech měla stejné šaty.</span></p>
        </section>
        <section>
          <p class="chunk" data-nb-ref-number="27" data-nb-words="24" data-nb-chars="130"><span class="idea" data-nb-ref-number="26" id="idea26" data-nb-words="24" data-nb-chars="130">Ignacy se&nbsp;mě&nbsp;pokusil zabít, řekl mi. Choval se&nbsp;klidně, zdánlivě bral moje slova<sup id="fnref:8"><a href="#fn:8" class="footnote-ref" role="doc-noteref">8</a></sup> na&nbsp;lehkou váhu, ale pak mě&nbsp;chtěl shodit, řekl mi.</span></p>
        </section>
        <section>
          <p class="chunk" data-nb-ref-number="28" data-nb-words="732" data-nb-chars="4110"><span class="idea" data-nb-ref-number="27" id="idea27" data-nb-words="732" data-nb-chars="4110">Vyšli z&nbsp;Královské obory. Došli ke&nbsp;komplexu Pražského hradu obe­hnanému příkopy a&nbsp;zdmi. Ignacy mu&nbsp;navrhl, aby na&nbsp;jednu z&nbsp;hradeb vyšplhal. Rozběhl se&nbsp;a&nbsp;skočil proti zdi. Zasekl nehty do&nbsp;cihel a&nbsp;drápal se&nbsp;výš. Vydrápal se&nbsp;na&nbsp;hradbu. Ušel po&nbsp;hradbě pár kroků. Po&nbsp;levé ruce měl komplex Pražského hradu, po&nbsp;pravé příkop, do&nbsp;něhož ho&nbsp;chtěl Ignacy shodit. Po&nbsp;pár krocích seskočil z&nbsp;hradby zpátky na&nbsp;zem. Podíval se&nbsp;na&nbsp;ruce a&nbsp;utřel je. Vrátil se&nbsp;k&nbsp;hradbě a&nbsp;podíval se&nbsp;na&nbsp;dno příkopu, do&nbsp;něhož ho&nbsp;chtěl Ignacy shodit. Prostředkem příkopu vede štěrková cesta. V&nbsp;den, kdy mne chtěl Ignacy do&nbsp;příkopu shodit, byla zapadaná listím, řekl mi. Mohl jsem ležet na&nbsp;štěrkové cestě zapadané listím, řekl mi. Mohl jsem dodýchat na&nbsp;štěrkové cestě zapadané listím, řekl mi. Ignacy mne chtěl pohřbít v&nbsp;příkopu, na&nbsp;štěrkové cestě zapadané listím, řekl mi. Dodnes se&nbsp;při každé návštěvě Pražského hradu vrací na&nbsp;místo, kde ho&nbsp;chtěl Ignacy shodit, dívá se&nbsp;na&nbsp;cestu, na&nbsp;níž ho&nbsp;chtěl pohřbít. Opře se&nbsp;rukama o&nbsp;hradbu, zamyšleně hledí na&nbsp;dno příkopu. V&nbsp;podzimních měsících sahá do&nbsp;kapsy a&nbsp;vyndává z&nbsp;ní hrst listí. Položí hrst listí na&nbsp;hradbu a&nbsp;čeká, zda ji&nbsp;vezme vítr. Zamyšleně hledí na&nbsp;listí snášející se&nbsp;na&nbsp;dno příkopu. Listy se&nbsp;ve&nbsp;vzduchu pohupují, jako by&nbsp;přehrávaly tichou hudební skladbu, řekl mi. Vracel se&nbsp;na&nbsp;hradby Pražského hradu, díval se&nbsp;z&nbsp;hradeb na&nbsp;dno příkopu, do&nbsp;něhož ho&nbsp;chtěl Ignacy shodit, a&nbsp;přehrával si&nbsp;svůj pád. Uběhly týdny, než si&nbsp;začal přehrávat to, co&nbsp;pádu předcházelo. V&nbsp;srp­nu 1998 do&nbsp;příkopu sfoukl poslední listí. Otočil se&nbsp;k&nbsp;hradbám zády. Sklonil se, jako by&nbsp;si&nbsp;chtěl zavazovat botu, rozevřel dlaň a&nbsp;přiložil ji&nbsp;přes nohavici k&nbsp;holenní kosti. Sevřel prsty. Několikrát sevřel a&nbsp;povolil prsty kolem holenní kosti, stoupal rukou od&nbsp;kotníku ke&nbsp;koleni, povoloval a&nbsp;svíral, ale výsledek ho&nbsp;neuspokojoval. Vrátil se&nbsp;domů. Přichystal nůžky a&nbsp;dostatečně velký papírový karton. Vzpomínal na&nbsp;chvíle štěstí, které prožíval se&nbsp;svojí ženou. Dala by&nbsp;do&nbsp;pusy cokoli, řekl mi, nerozlišovala mezi čistotou a&nbsp;špínou. Jedla víc než mnozí muži, pamatuje si, že&nbsp;si&nbsp;šla přidat, přestože snědla plný talíř. Nebylo jí&nbsp;tehdy víc než dvacet tři let, řekl mi, vstala od&nbsp;stolu, šla si&nbsp;přidat a&nbsp;vrátila se&nbsp;s&nbsp;plným talířem. Dodnes bych dokázal její odchod od&nbsp;stolu napodobit, řekl mi. Dodnes by&nbsp;dokázal přesně rekonstruovat její slova – jdu si&nbsp;přidat, řekl mi, dokázal by&nbsp;přesně rekonstruovat její způsob chůze a&nbsp;držení talíře, dokázal by&nbsp;hodiny vzpomínat na&nbsp;její neodolatelným způsobem sepnuté vlasy. Byli jsme děti, řekl mi. Přidávala si&nbsp;a&nbsp;polykala rýži, brambory. Přidávala si&nbsp;a&nbsp;polykala všechno, co&nbsp;před ní&nbsp;leželo, často vylezl na&nbsp;stůl mezi rýži a&nbsp;brambory, lehal si&nbsp;před ní&nbsp;a&nbsp;nechával se&nbsp;polykat. Polykala mne ve&nbsp;školní jídelně, řekl mi, polykala ho&nbsp;v&nbsp;překrásné jihočeské krajině. Stávalo se, že&nbsp;spolu s&nbsp;ním spolkla i&nbsp;okolní nečistoty, jednou spolkla osinu slámy.<sup id="fnref:9"><a href="#fn:9" class="footnote-ref" role="doc-noteref">9</a></sup> Vzpomínal a&nbsp;vzrušoval se. Chytil připravený karton a&nbsp;přiložil ho&nbsp;ke&nbsp;ztopořenému pohlaví. Jednou rukou přidržoval karton u&nbsp;pohlaví, druhou rukou uchopil připravené nůžky a&nbsp;odstřihl karton ve&nbsp;výšce, kde končila dlaň jeho ženy v&nbsp;jejich šťastných chvílích. Čtyřikrát nůžkami zastřihl do&nbsp;boční strany kartonu, přiložil karton k&nbsp;pohlaví a&nbsp;zkracoval pět nastřižených pruhů až&nbsp;do&nbsp;chvíle, kdy na&nbsp;svém pohlaví znovu ucítil křehké prsty své bývalé ženy. Odložil karton a&nbsp;natáhl si&nbsp;kalhoty. Přiložil z&nbsp;papíru vystřiženou dlaň své ženy k&nbsp;nohavici a&nbsp;sevřel karton kolem holenní kosti. Zavolal své ženě. Řekl jí, že&nbsp;ke&nbsp;své holenní kosti přiložil papírový model její křehké ruky a&nbsp;že&nbsp;velikost odpovídá. Řekl jí, že&nbsp;stejně dobře odpovídá i&nbsp;to, co&nbsp;udělala. Poprvé a&nbsp;po&nbsp;nesmyslně dlouhé době jsem se&nbsp;jí&nbsp;omluvil, řekl mi. Sedl do&nbsp;auta a&nbsp;odjel za&nbsp;ní. Moje žena byla, je&nbsp;a&nbsp;bude zdravá, řekl mi. Otevřela mu&nbsp;v&nbsp;papučích. Přes nárt levé nohy stálo BIO, přes nárt pravé stálo LOGISCH. Potichu zavřela dveře do&nbsp;vedlejšího pokoje. Nevěděl jsem, zda je&nbsp;za&nbsp;nimi Němec, nebo dítě, řekl mi. Mluvili jsme, řekl mi.<a href="../Text/edita_farkas_005.xhtml#footnote-001">10 11 12 13 14 15 16 17 18 19 20 21 22 23 24 25 26 27 28 29 30 31 32 33 34 35 36 37 38 39 40 41 42 43 44 45 46 47 48 49 50 51 52 53 54 55 56 57 58 59 60 61 62 63 64 65 66 67 68 69 70 71 72 73</a></span></p>
        </section>
        <section>
          <p class="chunk" data-nb-ref-number="29" data-nb-words="233" data-nb-chars="1327"><span class="idea" data-nb-ref-number="28" id="idea28" data-nb-words="233" data-nb-chars="1327">Vzbudili jsme tím mluvením jejího muže, řekl mi. Němec vyšel ze&nbsp;dveří druhého pokoje. Bublina splaskla. Byly dvě hodiny po&nbsp;půlnoci, rušili jsme. Rozespalý Němec řekl: Jen si&nbsp;vezmu něco na&nbsp;sebe. Němec mi&nbsp;okamžitě připomněl lékaře, řekl mi. Němec mi&nbsp;okamžitě připomněl kněze, řekl mi. Němec si&nbsp;myslel, že&nbsp;je&nbsp;jeho povinností mluvit s&nbsp;neznámými lidmi, kteří ho&nbsp;navštíví, ve&nbsp;dne, v&nbsp;noci. Němec ví, že&nbsp;jsem si&nbsp;zápal plic uhnal tím, že&nbsp;jsem záměrně chodil v&nbsp;mrazu bez dostatečného oblečení, ale ani ho&nbsp;nenapadne, že&nbsp;by&nbsp;měl říct, tento zápal plic je&nbsp;tvoje hloupost, a&nbsp;vyhnat mne na&nbsp;ulici, naopak, chce můj zápal plic léčit, dávno před tím, než mne poznal, přísahal, že&nbsp;mne bude léčit, řekl mi. Němec nebyl schopen připustit, že&nbsp;jsem svoji ženu bezohledně opustil. Němec od&nbsp;své ženy slyšel, že&nbsp;jsem nechal práce s&nbsp;Romy, Němec řekl, co&nbsp;slyšel, a&nbsp;znovu se&nbsp;na&nbsp;mne podíval úzkostlivým pohledem, řekl mi. Psal se&nbsp;rok 1998, já&nbsp;už&nbsp;jsem se&nbsp;na&nbsp;Romy díval jako na&nbsp;kazety VHS, ale Němec se&nbsp;na&nbsp;Romy ještě stále díval jako na&nbsp;globální oteplování, jako na&nbsp;pokračování druhé světové války, řekl mi. Řekl jsem Němci, že&nbsp;jsem Romy bezohledně opustil, pochopil jsem, že&nbsp;s&nbsp;nimi ztrácím čas, řekl jsem mu. Ale Němec si&nbsp;to&nbsp;nedokázal uvědomit, nepochopil, že&nbsp;jsem ztrácel čas s&nbsp;Romy, pochopil, že&nbsp;jsem ztrácel čas marným zápasem s&nbsp;celou společností, řekl mi.</span></p>
        </section>
        <section>
          <p class="chunk" data-nb-ref-number="30" data-nb-words="37" data-nb-chars="233"><span class="idea" data-nb-ref-number="29" id="idea29" data-nb-words="37" data-nb-chars="233">V&nbsp;Královské oboře už&nbsp;nic nevymyslíme, řekl mi. Ještě máme čas, řekl mi, půjdeme se&nbsp;podívat k&nbsp;zoologické zahradě. Došli jsme před zoologickou zahradu. Koupil si&nbsp;u&nbsp;stánku s&nbsp;občerstvením pití. Posadili jsme se&nbsp;před zoologickou zahradou.</span></p>
        </section>
        <section>
          <p class="chunk" data-nb-ref-number="31" data-nb-words="132" data-nb-chars="805"><span class="idea" data-nb-ref-number="30" id="idea30" data-nb-words="132" data-nb-chars="805">Zvířata už&nbsp;ho&nbsp;nezajímají. Ze&nbsp;zvířat jsem viděl všechno, co&nbsp;lze ze&nbsp;zvířat vidět, řekl mi. Ze&nbsp;zvířat je&nbsp;vidět pozoruhodně málo, řekl mi. Ze&nbsp;zvířat je&nbsp;vidět prakticky pouze zvířecí tělo, řekl mi. Nejdříve mu&nbsp;připadali jeden jako druhý všichni sloni. Postupně mu&nbsp;připadala jedno jako druhé všechna zvířata bez ohledu na&nbsp;druh. Přestával jsem vidět důvod, proč se&nbsp;na&nbsp;tato zvířata dívat, řekl mi. Po&nbsp;letech, kdy chodil do&nbsp;zoologické zahrady, začal chodit pouze před zoologickou zahradu. Samozřejmě se&nbsp;neubránil srovnávání. Okolí bylo stejné, řekl mi. Stánek s&nbsp;občerstvením sledoval v&nbsp;pozadí zvířat i&nbsp;v&nbsp;pozadí lidí. V&nbsp;letech, kdy chodil do&nbsp;zoologické zahrady, sledoval stánek v&nbsp;pozadí z&nbsp;jedné strany, nyní sleduje stánek v&nbsp;pozadí z&nbsp;druhé strany, ale obě strany stánku s&nbsp;občerstvením jsou víceméně stejné, řekl mi.</span></p>
        </section>
        <section>
          <p class="chunk" data-nb-ref-number="32" data-nb-words="5" data-nb-chars="33"><span class="idea" data-nb-ref-number="31" id="idea31" data-nb-words="5" data-nb-chars="33">Přešli jsme řeku, zastavili jsme.</span></p>
        </section>
        <section>
          <p class="chunk" data-nb-ref-number="33" data-nb-words="168" data-nb-chars="1046"><span class="idea" data-nb-ref-number="32" id="idea32" data-nb-words="168" data-nb-chars="1046">Vešli jsme dovnitř budovy. Rozhlédl se, africké masky, řekl mi, primitivní umění. Tady nejde o&nbsp;knihu, řekl mi. Diplomacie má&nbsp;všude dobrou pověst, řekl mi, ale mnohem lepší pověst má&nbsp;v&nbsp;zemích, které moc dobrou pověst nemají. Diplomacie je&nbsp;způsob, jak ze&nbsp;země odejít, řekl mi, diplomacie je&nbsp;v&nbsp;tomto smyslu rozporná, diplomat lásku k&nbsp;zemi vyjadřuje tím, že&nbsp;zemi opustí. Diplomat má&nbsp;styky. Diplomat má&nbsp;skoro všechno, řekl mi, mnohem víc než ostatní. Diplomacie je&nbsp;snem každého, kdo od&nbsp;života čeká maximum. Podívat se&nbsp;do&nbsp;světa, řekl mi. Co&nbsp;je&nbsp;pak domov, když ne&nbsp;svět, zeptal se. Diplomacie je&nbsp;jedním z&nbsp;nejžádanějších povolání, diplomacie navíc nikoho předem nevylučuje. Pilot potřebuje vidět. Diplomat potřebuje jazyky, ale jazyky je&nbsp;možné se&nbsp;naučit, stačí dostatečně dlouho chodit do&nbsp;jazykové školy, připravovat se&nbsp;doma na&nbsp;každou další hodinu. Stát se&nbsp;diplomatem vyžaduje píli, píli a&nbsp;píli. Pokud jde o&nbsp;něj, neměl by&nbsp;na&nbsp;diplomatickou přípravu trpělivost, neustále by&nbsp;chodil před budovu kouřit. Diplomacie tedy přece jen někoho vylučuje, mne, řekl mi.</span></p>
        </section>
        <section>
          <p class="chunk" data-nb-ref-number="34" data-nb-words="192" data-nb-chars="1099"><span class="idea" data-nb-ref-number="33" id="idea33" data-nb-words="192" data-nb-chars="1099">Pojďme se&nbsp;podívat ke&nbsp;knize, řekl mi. Naklonil se&nbsp;nad knihu, prohlížel si&nbsp;ji. Kniha nevypadá dobře, řekl mi. Kniha není po&nbsp;grafické stránce dobře vyvedená, kniha se&nbsp;mu&nbsp;nelíbí. Naklání se&nbsp;a&nbsp;zkoumá ležící knihu z&nbsp;různých úhlů, fotografie střední Afriky, řekl mi, neladně poskládané přes sebe. Vzal knihu do&nbsp;ruky, otočil ji, kniha nevypadá dobře, řekl mi. Překvapilo ho&nbsp;to, myslel si, že&nbsp;autor knihu napsal a&nbsp;publikoval, aby si&nbsp;ji&nbsp;mohl postavit do&nbsp;knihovny. Ale autor si&nbsp;chce knihu pouze napsat do&nbsp;životopisu, řekl mi&nbsp;a&nbsp;položil diplomatovu knihu. Došli jsme pro pití. Kniha uvedená v&nbsp;životopisu nemusí vypadat dobře, řekl mi, v&nbsp;životopisu knihu nikdo nevidí. Objal svoji první lásku, pogratuloval jí. Vytahoval se. Lhal jí&nbsp;o&nbsp;svém životě. Řekl jí, že&nbsp;se&nbsp;má&nbsp;dobře. Pořídil si&nbsp;psa. Těší se&nbsp;na&nbsp;seznámení s&nbsp;jejím mužem. Manžel je&nbsp;v&nbsp;Austrálii, řekla. Uvědomil si, že&nbsp;oba zestárli. Nemá v&nbsp;sobě nic ze&nbsp;své mladistvé dravosti, řekl mi. Má&nbsp;na&nbsp;sobě oblek žen ze&nbsp;střední Afriky, ale je&nbsp;klidná, řekl mi. Je&nbsp;naivní, zní to&nbsp;paradoxně, ale není to&nbsp;paradoxní, řekl mi, dnes je&nbsp;naivnější, než byla kdysi na&nbsp;střední škole.</span></p>
        </section>
        <section>
          <p class="chunk" data-nb-ref-number="35" data-nb-words="49" data-nb-chars="299"><span class="idea" data-nb-ref-number="34" id="idea34" data-nb-words="49" data-nb-chars="299">Sledujeme na&nbsp;plátně diplomatovy pohybující se&nbsp;rty, ale nic neslyšíme. O&nbsp;jejich manželství pochybuji, řekl mi. Manžel je&nbsp;v&nbsp;Austrálii, řekl mi. S&nbsp;jeho tíží se&nbsp;musejí vyrovnat australské stoličky. Sedí o&nbsp;samotě v&nbsp;australském pokoji a&nbsp;hledí do&nbsp;miniaturní kamery. Neví, že&nbsp;ho&nbsp;tady nikdo neslyší, řekl mi.</span></p>
        </section>
        <section>
          <p class="chunk" data-nb-ref-number="36" data-nb-words="164" data-nb-chars="1016"><span class="idea" data-nb-ref-number="35" id="idea35" data-nb-words="164" data-nb-chars="1016">Podle výrazu diplomatovy tváře lze soudit, že&nbsp;je&nbsp;diplomat pohnutý. Na&nbsp;základě výrazu jeho tváře a&nbsp;na základě pohybu jeho rtů si&nbsp;lze domýšlet, že&nbsp;děkuje své manželce, pravděpodobně vzpomíná na&nbsp;diplomatickou službu ve&nbsp;střední Africe, mluví o&nbsp;rozporuplnosti střední Afriky, ale my&nbsp;z&nbsp;toho nemáme nic, řekl mi, my&nbsp;jen vidíme diplomatovy pohybující se&nbsp;rty. Nechci se&nbsp;nechat pohnout, řekl mi. Přesto je&nbsp;pohnutý, přesto s&nbsp;diplomatem soucítí. Diplomat, zvyklý vidět půlku světa, řekl mi. A&nbsp;tady stojíme my, řekl mi. Nikomu z&nbsp;nás po&nbsp;diplomatovi nic není, řekl mi, ale toto obrácení rolí, toto vytržení z&nbsp;běhu světa mne přivádí k&nbsp;pláči, řekl mi, diplomat, zvyklý vidět půlku světa, řekl mi. A&nbsp;tady my, zvyklí vidět jen to&nbsp;málo, co&nbsp;člověk stihne během služební cesty, řekl mi. My, kteří jindy nevidíme téměř nic, najednou vidíme víc, než bychom chtěli, vidíme diplomata, většinou obklopeného lidmi a&nbsp;polovinou světa, jako ubohého, tlustého, osamoceného tvora, kterého nikdo neslyší. Mnozí právě tohle diplomatovi přejí, řekl mi.</span></p>
        </section>
        <section>
          <p class="chunk" data-nb-ref-number="37" data-nb-words="42" data-nb-chars="241"><span class="idea" data-nb-ref-number="36" id="idea36" data-nb-words="42" data-nb-chars="241">Diplomat skončil. Diplomat si&nbsp;myslí, že&nbsp;domluvil. Jeho žena se&nbsp;jako jediná z&nbsp;nás zachovala správně, řekl mi, jedině jeho žena a&nbsp;já jsme si&nbsp;domýšleli, co&nbsp;diplomat říká, ale jedině jeho žena mu&nbsp;za&nbsp;jeho slova poděkovala, my&nbsp;ostatní jsme mlčeli.</span></p>
        </section>
        <section>
          <p class="chunk" data-nb-ref-number="38" data-nb-words="8" data-nb-chars="50"><span class="idea" data-nb-ref-number="37" id="idea37" data-nb-words="8" data-nb-chars="50">V&nbsp;tichosti jsme došli před Ignacyho byt. Zazvonil.</span></p>
        </section>
        <section>
          <p class="chunk" data-nb-ref-number="39" data-nb-words="210" data-nb-chars="1347"><span class="idea" data-nb-ref-number="38" id="idea38" data-nb-words="210" data-nb-chars="1347">Dveře se&nbsp;rozlétly. Ignacy na&nbsp;něj už&nbsp;ve&nbsp;dveřích vysypal své zásoby, všechno, co&nbsp;mu&nbsp;chtěl říct, chybí nám moře, řekl Ignacy, naše vlasti si&nbsp;po&nbsp;staletí absenci moře kompenzovaly tím, že&nbsp;stvořily moře architektury, říkal Ignacy, ostře řezané gotické štíty svým charakterem odpovídají jedině severním mořím, přesto je&nbsp;většina vzepjatých štítů tady, řekl Ignacy a&nbsp;ukazoval mu&nbsp;dál do&nbsp;chodby, mohli bychom všechny státy u&nbsp;Středozemního moře zásobit barokem, všechny státy u&nbsp;severních moří bychom mohli zásobit gotikou, ale on&nbsp;Ignacyho přerušil. Kouří čtyřicet cigaret denně, nemá čas poslouchat hlouposti. Zapálili si. Kouří tak dlouho a&nbsp;tolik, že&nbsp;pozná, kdo umí kouřit, přesněji kdo kouří, protože musí, a&nbsp;kdo kouří, protože chce. Jednoznačně kouříš, protože chceš, řekl Ignacymu a&nbsp;zatáhl do&nbsp;předsíně všechny jejich neshody, ublíženost, hříchy, které měly být dávno zapomenuty. Kdysi k&nbsp;sobě měli blízko, pak se&nbsp;rozešli. Ignacy žil zdánlivě šťastný život, jeho život byl plný bolesti. Dodnes se&nbsp;nepřestali přetahovat, dodnes si&nbsp;dokazují, který z&nbsp;těchto dvou životů je&nbsp;pravdivější, lepší. Ignacy překypuje žoviálností, on&nbsp;sebelítostí, ale v&nbsp;jádru jsou stejní. Nedokáží se&nbsp;smířit s&nbsp;tím, že&nbsp;se&nbsp;člověk jednoduše narodí. Od&nbsp;dětství si&nbsp;život komplikovali. Umanuli si, že&nbsp;tak jednoduché to&nbsp;není. Kouří. Co&nbsp;cigareta, to&nbsp;další a&nbsp;další údiv, další a&nbsp;další otázky.<sup id="fnref:10"><a href="#fn:10" class="footnote-ref" role="doc-noteref">10</a></sup></span></p>
          <blockquote class="chunk" data-nb-ref-number="40" data-nb-words="1" data-nb-chars="4"><span class="idea" data-nb-ref-number="39" id="idea39" data-nb-words="1" data-nb-chars="4"><p>FINE</p></span></blockquote>
          <hr>
        </section>
        <section class="footnotes" role="doc-endnotes">
          <hr>
          <ol>
            <li id="fn:1" role="doc-endnote" class="chunk" data-nb-ref-number="41" data-nb-words="103" data-nb-chars="608"><span class="idea" data-nb-ref-number="40" id="idea40" data-nb-words="103" data-nb-chars="608"><p>Něco podobného naposledy prožíval se&nbsp;zvířetem, s&nbsp;kočkou, kterou jednoduše pojmenoval podle její barvy. Přinesl kočku do&nbsp;bytu, postavil ji&nbsp;na&nbsp;zem. Začal se&nbsp;na&nbsp;ni&nbsp;dívat, ale dlouho to&nbsp;nevydržel. Došel do&nbsp;kuchyně, došel do&nbsp;druhého pokoje. Ať&nbsp;byl kočce z&nbsp;dohledu, nebo na&nbsp;dohled, nevnímal ji. Byl přesvědčený o&nbsp;tom, že&nbsp;jak kočce, tak jemu prospěje chvíle neutrality. S&nbsp;prvním dalším pohledem se&nbsp;rozezní soužití s&nbsp;tisíciletou tradicí, myslel si. Když se&nbsp;na&nbsp;kočku znovu podíval, nezaznělo nic. Stála tam a&nbsp;lízala si&nbsp;tlapky. Mezi kočkou a&nbsp;lampou v&nbsp;tu chvíli nebyl žádný rozdíl. Byla dojemná a&nbsp;agresivní, řekl mi. <a href="#fnref:1" class="footnote-backref" role="doc-backlink">↩︎</a></p></span></li>
            <li id="fn:2" role="doc-endnote" class="chunk" data-nb-ref-number="42" data-nb-words="5" data-nb-chars="24"><span class="idea" data-nb-ref-number="41" id="idea41" data-nb-words="5" data-nb-chars="24"><p>Vzpomněl si&nbsp;na&nbsp;kočku. <a href="#fnref:2" class="footnote-backref" role="doc-backlink">↩︎</a></p></span></li>
            <li id="fn:3" role="doc-endnote" class="chunk" data-nb-ref-number="43" data-nb-words="3" data-nb-chars="17"><span class="idea" data-nb-ref-number="42" id="idea42" data-nb-words="3" data-nb-chars="17"><p>Na&nbsp;konferenci. <a href="#fnref:3" class="footnote-backref" role="doc-backlink">↩︎</a></p></span></li>
            <li id="fn:4" role="doc-endnote" class="chunk" data-nb-ref-number="44" data-nb-words="10" data-nb-chars="69"><span class="idea" data-nb-ref-number="43" id="idea43" data-nb-words="10" data-nb-chars="69"><p>Pozdní červen, začínající léto, jeden z&nbsp;vrcholů turistické sezóny. <a href="#fnref:4" class="footnote-backref" role="doc-backlink">↩︎</a></p></span></li>
            <li id="fn:5" role="doc-endnote" class="chunk" data-nb-ref-number="45" data-nb-words="375" data-nb-chars="2370"><span class="idea" data-nb-ref-number="44" id="idea44" data-nb-words="375" data-nb-chars="2370"><p>Svůj poslední seminář organizoval u&nbsp;Máchova jezera. Přednášel, uplatňoval znalosti získané po&nbsp;čas studia a&nbsp;po čas několika let právní praxe, ale úroveň tohoto semináře byla tak nízká, že&nbsp;ze&nbsp;semináře odešel. Dodnes vzpomíná na&nbsp;procházku kolem Máchova jezera. Podzim, na&nbsp;písečné pláži nikoho nepotkal. V&nbsp;seminární místnosti jen kousek od&nbsp;písečné pláže se&nbsp;Romové hlásili o&nbsp;slovo, zvedali ruce a&nbsp;pokládali důležité otázky, ale já&nbsp;jsem je&nbsp;už&nbsp;nemohl zodpovědět, nebyl jsem v&nbsp;seminární místnosti, řekl mi, procházel jsem se&nbsp;kolem jezera a&nbsp;neodpovídal jsem. Jezero mu&nbsp;vyčistilo hlavu. Vnímal barvy přírody, tak odlišné od&nbsp;barev, které vídal v&nbsp;seminárních místnostech. Umělé světlo v&nbsp;seminárních místnostech mu&nbsp;roky vnucovalo seminární stolky, věci osvětlené umělým světlem na&nbsp;něj roky útočily svojí nepřirozeností, roky s&nbsp;nimi bojoval, kouřil. Na&nbsp;pláži u&nbsp;Máchova jezera se&nbsp;uklidnil. Přestože o&nbsp;okolí Máchova jezera ani o&nbsp;jezeře samotném nelze říct, že&nbsp;by&nbsp;v&nbsp;okolí jezera či&nbsp;na&nbsp;jezeře nestálo očím nic v&nbsp;cestě, přestože prý lze říct, že&nbsp;okolí Máchova jezera a&nbsp;Máchovo jezero v&nbsp;tomto smyslu dokonce připomínají seminární místnosti, vzrostlé stromy, uzavírající jezero, prý do&nbsp;jisté míry připomínají zdi seminárních místností, hladina jezera prý do&nbsp;jisté míry připomíná hladinu seminárních stolků, ptáci plovoucí po&nbsp;hladině jezera prý připomínají poznámkové bloky položené na&nbsp;seminárních stolcích, propisovací tužky a&nbsp;šálky s&nbsp;kávou, přesto prý měl při pohledu na&nbsp;Máchovo jezero a&nbsp;při pohledu na&nbsp;okolí Máchova jezera pocit volnosti. Vrátil se&nbsp;do&nbsp;seminární místnosti. Pokračoval v&nbsp;přednášení tam, kde přestal. Ale myslel už&nbsp;jsem na&nbsp;něco jiného, řekl mi. Přednášel jinak. Nařízení v&nbsp;druhé části přerušené přednášky znamenalo nařízení. V&nbsp;druhé části mé&nbsp;přednášky už&nbsp;nařízení neznamenalo, že&nbsp;je&nbsp;třeba nařízení dále vysvětlit, řekl mi. Během přestávky na&nbsp;kávu se&nbsp;posadil stranou a&nbsp;sledoval skupiny diskutujících. Seděl v&nbsp;křesle a&nbsp;připíjel si&nbsp;s&nbsp;Romy, připíjel si&nbsp;s&nbsp;nimi na&nbsp;dálku, nejen přes celé předsálí konferenční místnosti. Pokládali mu&nbsp;z&nbsp;druhého konce předsálí směšné otázky. Přiložil ruku k&nbsp;uchu, ale ihned dal ruku dolů a&nbsp;připil si. Nechtěl Romy urazit. Chtěl jsem, aby se&nbsp;neurazili, ale jinak jsem po&nbsp;nich nechtěl nic, řekl mi. Pokud by&nbsp;si&nbsp;byl jistý, že&nbsp;jeho přirovnání pochopím správně, stoprocentně, prý by&nbsp;mi&nbsp;řekl, že&nbsp;před těmito lidmi stál jako před klecí s&nbsp;barevnými ptáky. <a href="#fnref:5" class="footnote-backref" role="doc-backlink">↩︎</a></p></span></li>
            <li id="fn:6" role="doc-endnote" class="chunk" data-nb-ref-number="46" data-nb-words="45" data-nb-chars="245"><span class="idea" data-nb-ref-number="45" id="idea45" data-nb-words="45" data-nb-chars="245"><p>Když se&nbsp;dověděl, že&nbsp;Edita Farkaš je&nbsp;Maďarka, obrátil. Paprika je&nbsp;hrdou královnou flóry, řekl mi. Národ, v&nbsp;němž se&nbsp;rodí spisovatelé se&nbsp;jmény Imre a&nbsp;Sándor, musí být úplné jiný národ než ten, v&nbsp;němž se&nbsp;rodí spisovatelé se&nbsp;jmény Milan a&nbsp;Bohumil. <a href="#fnref:6" class="footnote-backref" role="doc-backlink">↩︎</a></p></span></li>
            <li id="fn:7" role="doc-endnote" class="chunk" data-nb-ref-number="47" data-nb-words="180" data-nb-chars="1098"><span class="idea" data-nb-ref-number="46" id="idea46" data-nb-words="180" data-nb-chars="1098"><p>Záplavy tehdy netrpělivě očekával, pamatuje si, že&nbsp;pár hodin před tím, než kulminovala povodňová vlna, už&nbsp;v&nbsp;záplavy ani nevěřil. Stál spolu s&nbsp;ostatními lidmi na&nbsp;břehu řeky a&nbsp;pozoroval, že&nbsp;hladina je&nbsp;podstatně zvýšená, ale byl spolu s&nbsp;ostatními přesvědčen, že&nbsp;není zvýšená dostatečně. Stáli na&nbsp;břehu a&nbsp;zklamaně se&nbsp;dívali do&nbsp;koryta, řeka se&nbsp;jim zdála líná. Hladina byla dostatečně zvýšená na&nbsp;to, aby způsobila něco zásadního z&nbsp;hlediska krajiny a&nbsp;nemovitostí, ale nebyla dost zvýšená na&nbsp;to, aby způsobila něco zásadního z&nbsp;hlediska jejich bytí. Viděli, že&nbsp;hladina je&nbsp;dostatečné zvýšená na&nbsp;to, aby zatopila sklepy domů, ale tam možnosti takto zvýšené hladiny končily, řekl mi, vysvobozující akt se&nbsp;od&nbsp;této hladiny čekat nedal. Přestože povodňová vlna nakonec přece jen kulminovala a&nbsp;páchala škody, zaplavila nejen sklepy domů, ale v&nbsp;některých místech vše, co&nbsp;se&nbsp;nacházelo několik metrů nad úrovní chodníku, v&nbsp;našem druhém závěru, řekl mi, v&nbsp;závěru, na&nbsp;němž nám záleželo nejvíc, jsme se&nbsp;nepletli. Stáli po&nbsp;kotníky ve&nbsp;vodě před svými nemovitostmi, ale voda brzy opadla. A&nbsp;vrátili jsme se&nbsp;domů, řekl mi. <a href="#fnref:7" class="footnote-backref" role="doc-backlink">↩︎</a></p></span></li>
            <li id="fn:8" role="doc-endnote" class="chunk" data-nb-ref-number="48" data-nb-words="25" data-nb-chars="123"><span class="idea" data-nb-ref-number="47" id="idea47" data-nb-words="25" data-nb-chars="123"><p>Řekl Ignacymu, že&nbsp;pokud by&nbsp;ho&nbsp;nepotkal s&nbsp;Editou Farkaš v&nbsp;Královské oboře, už&nbsp;by&nbsp;se&nbsp;s&nbsp;ním nevídal, jeho život je&nbsp;mu&nbsp;cizí. <a href="#fnref:8" class="footnote-backref" role="doc-backlink">↩︎</a></p></span></li>
            <li id="fn:9" role="doc-endnote" class="chunk" data-nb-ref-number="49" data-nb-words="54" data-nb-chars="294"><span class="idea" data-nb-ref-number="48" id="idea48" data-nb-words="54" data-nb-chars="294"><p>Seděli tehdy na&nbsp;stohu v&nbsp;překrásné jihočeské krajině, Ignacy, on&nbsp;a&nbsp;jeho žena. Ignacy je&nbsp;začal popichovat, sázel se, že&nbsp;se&nbsp;před svoji ženu nepoloží. Položil se&nbsp;před ni&nbsp;a&nbsp;brzy bylo vše stejné jako jindy, rty své ženy by&nbsp;poznal mezi tisíci jiných rtů, jazyk své ženy by&nbsp;s&nbsp;žádným jiným nezaměnil. <a href="#fnref:9" class="footnote-backref" role="doc-backlink">↩︎</a></p></span></li>
            <li id="fn:10" role="doc-endnote" class="chunk" data-nb-ref-number="50" data-nb-words="10" data-nb-chars="53"><span class="idea" data-nb-ref-number="49" id="idea49" data-nb-words="10" data-nb-chars="53"><p>Edita Farkaš si&nbsp;četla v&nbsp;The Roma Rights Quarterly. <a href="#fnref:10" class="footnote-backref" role="doc-backlink">↩︎</a></p></span></li>
          </ol>
        </section>
        <a id="chapter-end"></a>
        <nav class="end-nav">
          <ul>
            <li><a href="./index.html#" rel="index">Titulní strana</a></li>
            <li><a href="./about.html#chunk1" rel="next">Následující kapitola →</a></li>
          </ul>
        </nav>
      </main>
    </div>
    <script type="text/javascript" src="./scripts/bundle.js" integrity="sha256-vfjOb68TYKwydbA6VoqNahs+Oae7h/iRCJb/5YZHc8w="></script>
  </body>
</html>